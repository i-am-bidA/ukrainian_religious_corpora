2022-03-20 18:31
#ПроповідьПредстоятеля. 20/03/2022.
Якщо не чинимо опору гріху, то ми духовно мертві – Блаженніший Митрополит Онуфрій.
«Якщо ми не чинимо опір гріху, то ми духовно мертві, ми не бачимо Божественного Світла, яке завжди є поруч із нами».
Предстоятель вказав на преподобних отців Києво-Печерських як на приклад мужньої боротьби з гріхом. Святі боролись з гріхом за допомогою посту, молитви та добрих справ.
«Для боротьби з гріхом Господь дав нам піст та молитву. Піст – це коли людина утримує себе і від скоромної їжі, і злих помислів, злих справ, злих вчинків, – пояснив Блаженніший владика. – Молитва – це коли людина просить у Бога прощення і молиться, щоб Господь пробачив гріхи й інших людей, які живуть на землі».
https://youtu.be/QIzPw9rJKZI

2022-03-27 13:52
#ПроповідьПредстоятеля Постом людина спрямовує свої здібності в потрібне русло — Предстоятель.
Про це сказав Блаженніший Митрополит Онуфрій у своїй проповіді у третю неділю Великого посту, повідомляє Інформаційно-просвітницький відділ УПЦ.
«Святий піст – це час, коли людина з особливим старанням та зусиллям очищає себе від скверни плоті та духу, коли людина звільняє себе від гріха», – наголосив Предстоятель.
Блаженніший владика нагадав, що «гріх – це духовна хвороба, яка вражає людську природу, роблячи її нездатною увійти у вічне життя», тому для боротьби з гріхами «Господь подарував нам піст і молитву».
«Постом людина врівноважує свої тілесні сили, здібності, спрямовує їх у потрібне русло, а молитвою людина упорядковує свою душу, — відзначили Блаженніший владика. — Святі отці називають піст і молитву двома крилами, якими людина здіймається над земним, тимчасовим і тлінним, і підносить себе до Бога, Вічного і Безсмертного».
Відео: https://youtu.be/GNX9CfA8I6o
На сайті: https://bit.ly/3NqaGov
На русском: https://bit.ly/3NoVjwA

2022-03-27 14:29
#ПроповідьПредстоятеля Хрест – це наше знамення Перемоги над гріхом — Блаженніший Митрополит Онуфрій.
За словами Архіпастиря, «Хрест – це знамення Перемоги, яке Господь подарував нам і яким дає нам силу перемагати багато у своєму житті, багато: те, що називається гріхом. Хрест ми носимо на грудях у себе, хрестом ми осіняємо себе: своє тіло і душу, хрестом ми прикрашаємо храми, каплиці і в деяких знаменитих місцях землі ставимо хрести, прикрашаючи їх Святим Хрестом».
А також, як зазначив Митрополит Онуфрій, є духовні хрести, які людині треба нести.
Текст українською: https://bit.ly/3DcGrgd
Текст на русском: https://bit.ly/3uQzk9B
Відео: https://youtu.be/GNX9CfA8I6o

2022-04-06 11:54
#ПроповідьПредстоятеля: Сподіваємось, що переможуть добре слово, молитва та любов і настане мир.
У своїй недільній проповіді Блаженніший Митрополит Онуфрій висловив надію, що за допомогою слова та молитви в Україні настане мир.
Предстоятель висловив подяку Господу за те, що слово, яке прозвучало цими днями під час переговорів делегацій України та Росії, принесло перші добрі плоди, що виразились у відведенні військ від деяких регіонів України та Києва.
Він також висловив надію, що «добре слово, молитва і любов переможуть і все одно буде між нами мир і злагода, і ми будемо дійсно тими дітьми Божими, яких Господь хотів би бачити, між якими любов, згода, терпіння і повага».
«Нехай Господь молитвами Преблагословенної Владичиці нашої Богородиці допомагає нам, дорогі брати і сестри, удосконалюватися в пості та молитві, підійматися ступенями духовної досконалості. Чим людина вища духовно, тим вона сильніша, тим мужніша», – побажав Архіпастир.
На сайті: https://bit.ly/35KXWbd

2022-04-17 12:28
#ВІДЕО  #ПроповідьПредстоятеля у Неділю цвітоносну, свято Входу Господнього до Єрусалима. 17.04.22.
За допомогою смирення в людську душу входить Христос – Блаженніший #МитрополитОнуфрій.
«Нехай Господь допоможе нам продовжувати очищати себе від скверни гріха, яка заважає благодаті Божій увійти в людину. Очистити душу від гріха допомагає покаяння та молитва. Коли благодать увійде в душу людини, то вона сама умиротворяється і поруч з нею сіється мир. Нехай прийде мир Божий і на нашу землю, щоб ми в радості зустріли Світле Христове Воскресіння!»
https://youtu.be/SS-KnojVoXY

2022-04-18 06:27
#ПроповідьПредстоятеля Бажаю, щоб наш народ у мирі та радості зустрів Велике Свято Воскресіння Христового — Предстоятель.
У своїй проповіді у свято Входу Господнього в Єрусалим Блаженніший Митрополит Онуфрій розповів, що якщо людина стає носієм благодаті Божої, то вона сама і всі навколо знаходять мир.
Докладніше: https://bit.ly/3rBIDZZ
На русском: https://bit.ly/3xABcWE

2022-04-21 14:44
#ПроповідьПредстоятеля #УПЦ у Великий Четвер.
«Щоб причаститися як апостоли, а не як Іуда, людина має бути чесною, щирою перед Богом і шукати не свою волю, але чинити Божественну», – зазначив Блаженніший #МитрополитОнуфрій.
Текст: https://bit.ly/38Xcdma

2022-04-22 12:35
ВІДЕО. Той, хто любить Бога, не зрадить навіть у найскрутніших обставинах – #ПроповідьПредстоятеля.
Любов до Бога робить людину вірною ближньому та своєму народу і непереможною від людської злоби, наголосив Предстоятель у слові проповіді після виносу Плащаниці у Велику П’ятницю.
Текст: https://bit.ly/38fEJ1Z
Відео: https://youtu.be/iKTWQfPQRR0

2022-04-23 10:30
#ПроповідьПредстоятеля у Велику Суботу. 23.04.2022.
Двері Раю зачиняються зовні і кожному доступні ключі - це смирення і покаяння — Блаженніший Митрополит Онуфрій.
Відео: https://youtu.be/PzMbCPtk3JM
Текст: https://bit.ly/3OBwYV8

2022-04-24 18:02
#ПроповідьПредстоятеля «Якщо я буду вас виправляти, а ви – мене, то в нас нічого не вийде і світ буде йти по нахилу у безодню зла».
Блаженніший Митрополит Онуфрій під час пасхальної вечірні підкреслив, що кожній людині потрібно турбуватись перш за все про своє виправлення, тоді й у світі поменшає зла.
За словом Блаженнішого владики, світ виправляється, коли кожен з нас окремо починає намагатись жити з Богом.
«Якщо я буду турбуватись про своє виправлення і кожний з вас – про своє, то світ виправиться. Якщо я буду вас виправляти, а ви – мене, то в нас нічого не вийде і світ буде йти по нахилу у безодню зла, — зазначив Його Блаженство. — Тому Воскресіння Христове ще нас навчає того, що людина повинна турбуватись про себе, в першу чергу, щоб вона була з Богом. Якщо душа людини з Богом, то людина корисна для себе і корисна для всього світу, для усіх, хто її оточує».
У своєму Архіпастирському слові Митрополит Онуфрій побажав: «Хай Господь у ці святі дні пошле нам дух миру, хай Господь благословить нашу землю, наш український народ миром, щоб люди звільнились від страху, безвихідді, відчаю, щоб люди повернулись до нормального способу життя і, звісно ж, щоб ми своє життя вибудовували на священних законах Святого Бога. Тому що священні закони ведуть людину до святості, порочні закони ведуть до погибелі.
Хай Господь, Який приніс Себе в жертву для спасіння світу, допомагає нам, щоб ми себе пожертвували Христу, щоб ми були вірними чадами свого Спасителя і Творця, Який так полюбив нас, щоб прийшов для нас на землю, прийняв страждання, добровільну смерть на Хресті й славно воскрес з мертвих. Христос воскрес!»
Докладніше: https://bit.ly/3kajJfO

2022-05-08 09:10
#ПроповідьПредстоятеля 8 травня 2022 року. 
Блаженніший Митрополит Онуфрій розповів ким були жони-мироносиці та у чому полягав їх подвиг. 
Відео: https://youtu.be/zyiqGU7XCsU
Текст: https://bit.ly/3vRYENU

2022-05-08 12:36
#ПроповідьПредстоятеля 
Жони-мироносиці, Іосиф Аримафейський і Никодим — це приклад того, якою має бути людина, чим би вона не займалася.
«Ці святі мужі та жони, яких сьогодні Церква вшановує, нагадують нам про те, якою має бути людина, чим би вона не займалася: член вона уряду, або радник великий, або як жони-мироносиці були дружинами великих людей – вони всі повинні жити згідно зі священними Божественними законами. І коли людина живе так, вона стає учнем Святого Бога і сама цими законами освячується і робить себе здатною вмістити в собі дар Спасіння й іншим людям показує шлях до Неба, до того місця, яке Господь приготував для всіх, хто любить Його у Христі Іісусі, Господі нашому, Якому від нас слава, честь і поклоніння нині й у нескінченні віки», – підсумував Митрополит Онуфрій.
Докладніше: https://bit.ly/3vRYENU
На русском: https://bit.ly/38eo9jp

2022-05-15 19:27
#ПроповідьПредстоятеля Потрібно шукати не легких шляхів, а Істину – Блаженніший Митрополит Онуфрій.
Відео: https://youtu.be/PzsSMxnvrow
Текст: https://bit.ly/3PoYlBW
На русском: https://bit.ly/3lfmH3c

2022-05-16 10:35
#ПроповідьПредстоятеля Преподобний Феодосій молиться за всю нашу землю, щоб Господь благословив нас миром.
У своїй проповіді в день пам'яті преподобного Феодосія Печерського Блаженніший Митрополит Онуфрій розповів про подвижницьке життя ігумена Києво-Печерської обителі, як приклад смирення і благочестя, зазначивши, що святий і сьогодні перед престолом Божим молиться за тих, хто живе в Лаврі, за тих, хто відвідує її, і за всю нашу землю, щоб Господь благословив нас миром.
#Відео: https://youtu.be/CY3u1CtZUFI
Текст: https://bit.ly/3sAuwon

2022-05-22 14:25
#ПроповідьПредстоятеля У Неділю про самаряниню Блаженніший Митрополит Онуфрій розповів, що означає поклонятися Богові «духом та істиною».
За його словами, «сьогодні багато говорять про віру, але мало хто знає або розуміє, що Бог є Істина і Бога треба правильно знати, потрібно йому правильно поклонятися».
#Відео: https://youtu.be/kDsf8dK9VUg
Текст: https://bit.ly/3PDePGC
На русском: https://bit.ly/38BS59G

2022-05-22 15:54
#ПроповідьПредстоятеля Святитель Миколай не тільки чудотворець, а й ревнитель чистоти Православної віри — Блаженніший Митрополит Онуфрій.
У своїй проповіді 22 травня Блаженніший Митрополит Онуфрій розповів про святителя Миколая, пам’ять якого Свята Церква вшановує цього дня, і зазначив, що сьогодні ми просимо угодника Божого, щоб він допоміг нам і творити добрі справи, і зберігати чистоту Православної віри.
Докладніше: https://bit.ly/39OK8hC
На русском: https://bit.ly/3wK7j4e

2022-05-29 15:28
#ПроповідьПредстоятеля Бог відповідає на молитву тих, хто правильно шанує Його і творить Його волю.
«Щоб наша молитва була сильною і почутою Господом, людина має правильно шанувати Бога». Про це сказав Блаженніший Митрополит Онуфрій у своїй проповіді у Неділю про сліпого.
Відео: https://youtu.be/nzcs5r-8FtY
Текст: https://bit.ly/3LXrLEq
На русском: https://bit.ly/3GBWWUH

2022-06-02 13:44
#ПроповідьПредстоятеля У будь-яких складних ситуаціях потрібно запитувати: «Господи, що нам робити, як вчинити?» 
У своїй проповіді у свято Вознесіння Господнього Блаженніший Митрополит Онуфрій наголосив, що якщо у нашому житті на першому місці буде Господь, то Він врозумлятиме і допомагатиме розв'язувати наші проблеми та труднощі. 
Відео: https://youtu.be/aWaJMOKqIWE
Текст: https://bit.ly/3aCP61g

2022-06-05 17:22
#ПроповідьПредстоятеля Потрібно дивитися не на комфорт, а на Небо.
Блаженніший Митрополит Онуфрій розповів про Вселенські Собори і наголосив, що віра, яку зуміли зберегти святі отці, через багато століть дійшла до нас.
«Ми дякуємо Богові, що ми сповідуємо ту віру, яку встановили святі та блаженні отці Першого Вселенського Собору… і всі інші благочестиві Собори, віра, яка відкриває людині дорогу до Бога, дорогу до спасіння», – зазначив він.
Його Блаженство закликав зберігати цю віру.
«Так, є труднощі, є складності, іноді наша віра є незручною для земного життя, вона створює нам деякі незручності, дискомфорт, але треба дивитися не на земний комфорт та зручності, треба дивитися на Небо, – наголосив Предстоятель. — Тому що те, що дає на землі людині комфорт, те для Неба марне, а корисне те, що є Божественною істинною – те й веде людину до вічного спасіння на Небі у Христі Іісусі, Господі нашому».
Відео: https://youtu.be/gEXnMawXWV0

2022-06-12 13:02
#ПроповідьПредстоятеля Як молитись, коли бракує часу?
У своїй проповіді в день Святої Трійці Блаженніший Митрополит Онуфрій підкреслив, що християнин повинен піклуватися про те, щоб його думки завжди були добрими: «для цього треба читати Святе Письмо, творіння святих отців та молитися, наповнюючи себе святими словами».
Предстоятель пояснив, як молитися сучасним християнам, якщо для молитви бракує часу і не завжди вдається встати на молитовне правило вранці та ввечері.
У такому випадку, сказав він, «не чекаючи того часу, коли знайдеться година вільного часу і ми станемо на молитву – цього може не статися довгий час, ми повинні молитися короткими молитвами: або «Господи помилуй» – от іде людина: «Господи, помилуй грішного», «Пресвята Богородице, спаси мене грішного», «Господи Іісусе Христе, Сину Божий, помилуй грішного»…».
Його Блаженство підкреслив, що саме до таких молитов потрібно «прив’язувати свій розум».
Відео: https://youtu.be/hrLf6_PXWY4
Текст: https://bit.ly/3He2khd

2022-06-13 16:47
#ПроповідьПредстоятеля Ми складали іспит на вірність Богові.
У своєму слові до випускників Київських духовних шкіл Блаженніший Митрополит Онуфрій зазначив, що попри те, що цей рік був складним, ніхто з вихованців, вчителів та наставників не умалив своєї любові до Бога. 
За словом Блаженнішого владики, «цей рік був незвичайним, напевно, неповторним. Історія знає багато різних епох, різних політичних режимів, але того, що ми пережили цього року, напевно, за всю історію нашої Руської Православної Церкви взагалі не було. Господь искусил нас, яко серебро искушается огнем».
«Ми складали іспит на вірність Богові. І мені радісно, ​​що ніхто з наших вихованців, вчителів та наставників не умалив своєї любові до Бога і до ближнього», — підкреслив Архіпастир.
Відео: https://youtu.be/tA1Nkg4UIAE
Текст: https://bit.ly/39lC5sG

2022-06-13 17:44
#ПроповідьПредстоятеля Починати з любові, терпіння і молитви — Блаженніший Митрополит Онуфрій дав настанова випускникам КДАіС.
Коли ви прийдете на парафію, починайте з любові, терпіння і молитви.
Таку настанову дав Блаженніший Митрополит Онуфрій випускникам Київської духовної академії і семінарії 13 червня.
Предстоятель закликав майбутніх служителів Божих перш за все триматися Церкви Христової.
«Ви повинні пам’ятати, що Церкву Христову не ми тримаємо, а Вона нас тримає, — сказав він. — Наше завдання не спасати Церкву, а спасати себе в Ній — намагатися триматися Церкви, у якій є Христос, у якій є благодать Святого Духа».
Архіпастир дав настанову випускникам: «Коли ви прийдете на ту парафію, куди вас призначить священноначалля, починайте з любові і терпіння. Не з реформації, не з революції, не з перестановок».
Його Блаженство звернув увагу, що перш за все потрібно заглянути у свою душу і тих вірних, яких Бог ввірив для духовного окормлення кожного священнослужителя.
«Якщо починати з любові до людей, бути чутливим до людського горя, бід, то це буде добрим початком. Потім ви зробите, що вважатиме за потрібне, — зазначив Блаженніший владика. — Любов завжди об’єднує, а строгість, можливо, зовні справедливою може бути, і обґрунтованою правилами та канонічними, церковними законами, але до неї завжди потрібно підходити з великою розсудливістю».
«Так, священник повинен починати з любові, терпіння, з молитви, — сказав на завершення Митрополит Онуфрій. — Нехай Господь допомагає нам звершити ті перші кроки, які нам належить зробити достойно, як християни, як священники, як служителі Божественного вівтаря».
Текст: https://bit.ly/3MLXTeK
Відео: https://youtu.be/tA1Nkg4UIAE

2022-06-14 10:59
#ПроповідьПредстоятеля Благодать спасіння дається людині через смирення.
У своїй проповіді в день пам'яті преподобного Агапіта Печерського Блаженніший Митрополит Онуфрій зазначив, що без смирення неможливо отримати жодних інших дарів, а головне отримати благодать спасіння, до якої мають прагнути всі християни.
Відео: https://youtu.be/gCTOnb0MMIQ
Текст: https://bit.ly/3zDEGc6
На русском: https://bit.ly/3MQxTin

2022-06-15 06:44
#ПроповідьПредстоятеля Жити в раю чи в пеклі — залежить від волі людини.
Господь дав людині вільну волю, щоб вона змушувала себе ухилятися від зла і творити благо. Про це сказав Блаженніший Митрополит Онуфрій у своїй проповіді 14 червня.
«Господь створив людину, прикрасив своїм Божественним образом і подарував її самій собі. Він дав вільну волю людині, щоб вона змушувала себе ухилитися від зла і творити благо, щоб примушувала себе жити згідно зі священними Божественними законами, які людей роблять священними й подібними до нашого Святого Творця», — пояснив Предстоятель.
Своїми хресними стражданнями та Воскресінням Господь для всього людства відчинив двері раю, які були зачинені після гріхопадіння перших людей.
«Рай став доступним для кожної людини. Тепер уже від мене залежить – я житиму в раю чи ні. Він для мене відчинений. Кожна людина має ключ до раю – цей ключ у людській руці, у його волі. Але для того, щоб стати мешканцем раю, треба зробити себе здатним до цього життя, треба звільнити себе від гріха», – наголосив Архіпастир.
Докладніше: https://bit.ly/3zE0xjt
На русском: https://bit.ly/3zAEvyl
Відео: https://youtu.be/gCTOnb0MMIQ

2022-06-20 12:38
#ПроповідьПредстоятеля Часто Господь посилає нам випробування як засіб для досягнення святості.
Блаженніший владика звернув увагу, що кожна людина має свій шлях до Бога.
«Цю дорогу Господь кожному покладає перед ним. І сьогодні ми можемо нарікати, скаржитися на те, що все не так і не те, чого ми хочемо, але потім минає час і ми розуміємо (якщо ми зуміємо з вдячністю все послане Господом переносити), що всі випробування були засобом для того, щоб ми досягли святості», — пояснив Митрополит Онуфрій.
Відео: https://youtu.be/N_jHaldu3h4
Текст: https://bit.ly/3HDgzw8
На русском: https://bit.ly/3tMpypg

2022-06-25 20:40
#ПроповідьПредстоятеля Блаженніший Митрополит Онуфрій: «Найбільше моє бажання – це припинення кровопролитної війни».
25 червня 2022 року після урочистої Літургії з нагоди дня пам’яті небесного покровителя Блаженнішого Митрополита Онуфрія Його Блаженство звернувся до всіх присутніх зі словом подяки за молитви та розповів, що найбільше його бажання – це припинення кровопролитної війни. Про це повідомляє Інформаційно-просвітницький відділ УПЦ. 
«Гинуть мирні люди, які загалом ні в чому не винні – це найбільша скорбота, яка сьогодні гнітить не лише мене, а й усіх вас. Ми молимося, щоб Господь напоумив тих, хто нападає, щоб Господь напоумив їх, бо війна не є тим, що благословляє Бог», – зазначив архіпастир.
Предстоятель висловив надію, що за молитвами преподобного Онуфрія Великого та інших святих угодників Господь припинить це божевільне вбивство людей і на нашій землі буде мир та злагода.
Також Митрополит Онуфрій нагадав пастві, що правильно пройти земний шлях людина може лише з Богом, з молитвою, постом, любов’ю й добрими справами.
«Я бажаю, щоб усі ми, дорогі брати та сестри, ходили шляхами любові, смирення, молитви та терпіння. Нехай Господь молитвами преподобного Онуфрія зберігає всіх нас і дасть нашій землі мир та благословення», – сказав Блаженніший владика.
Відео: https://youtu.be/3JLklEcqziw
На сайті: https://bit.ly/3OFO2bx

2022-06-26 07:28
#ПроповідьПредстоятеля Предстоятель розповів, як сучасна людина може уподібнитись давнім подвижникам, які жили у пустелях.
У день пам’яті свого небесного покровителя Блаженніший Митрополит Онуфрій розповів, як сучасному християнину можливо прожити земне життя, щоб досягти вічного спасіння.
Зосереджена покаянна молитва є обов’язковою умовою життя християнина, навіть попри те, що життя сучасної людини дуже насичене різними подіями, наголосив Предстоятель.
“Та людина, яка молиться у своїй душі – молиться потай, не на показ, не для того, щоб люди бачили й хвалили (чи не хвалили), а для того, щоб бачив це лише Бог, – щоб через молитву, через покаяння стяжати дух смирення, який робить людину спроможною вміщати в себе силу Божу […], та людина обов’язково буде благословенна Богом і Господь допоможе їй благополучно пройти земне життя і досягнути вічного спасіння на Небі у Христі Іісусі, Господі нашому”, – підсумував Архіпастир.
Докладніше: https://bit.ly/3nnltE0

2022-07-12 14:39
#ПроповідьПредстоятеля «Господи, що мені робити?» — про головне питання до Бога.
У своїй проповіді на свято первоверховних апостолів Петра і Павла Блаженніший Митрополит Онуфрій назвав важливе питання, яке варто кожному ставити в моменти особливого відвідування Богом.
Відео: https://youtu.be/kuYC3W5fdqI
Текст українською: https://bit.ly/3uHyBbb
Текст на русском: https://bit.ly/3O4sHYy

2022-07-14 10:57
#ПроповідьПредстоятеля Кожен із нас має бути апостолом – Блаженніший Митрополит Онуфрій.
«Апостоли проповідували про Христа слово віри через уста свої, а ми маємо проповідувати своїм життям. Людина може не вчити нікого, але якщо вона житиме благочестиво, якщо вона буде любити Бога і ближнього, то її життя, її вчинки, її діла будуть найсильнішим засобом проповіді про Христа. Тому кожна людина в свою міру є апостолом і має бути апостолом, щоб сповіщати світ про красу Божественного життя», — сказав Архіпастир.
Відео: https://youtu.be/1Ka-4TIq92s
Текст: https://bit.ly/3P5qvBq

2022-07-17 15:02
#ПроповідьПредстоятеля Предстоятель назвав причини, які дають демонам владу над людиною.
У своїй недільній проповіді Блаженніший Митрополит Онуфрій розтлумачив Євангельську історію про зцілення Гадаринського біснуватого і пояснив, чому демони іноді отримують владу над людиною та як цього не допустити.
Відео: https://youtu.be/jeZc9g2LcYs
Текст: https://bit.ly/3aIESwy

2022-07-24 12:30
#ПроповідьПредстоятеля Княгиня Ольга є прикладом целомудрія, яке робить людину сильною — Блаженніший Митрополит Онуфрій.
У своїй проповіді в день вшанування рівноапостольної княгині Ольги Блаженніший Митрополит Онуфрій розповів, що, займаючись державними справами, вона шукала Бога і це, за його словом, є приклад целомудреної душі. Про це повідомляє Інформаційно-просвітницький відділ УПЦ.
«Княгиня Ольга прожила складне, важке життя, але воно було прикрашене і добрими справами і незвичайною мудрістю цієї великої княгині», — сказав Предстоятель.
Він розповів, що «правлячи народом, займаючись державними справами, вона завжди шукала Бога».
«Це є властивість целомудренної душі — вона ніколи не заспокоюється, чим би людина не займалася. Якщо людина целомудренна, то її розум завжди шукає Бога і знаходить. Тому, що Бог Сам є цільна, досконала Істота і Його добре осягає той розум, який має целомудріє, тобто цільне мудрування. Княгиня силою свого целомудренного ума пізнала Бога і захотіла прийняти Хрещення», — зазначив Архіпастир.
За словом Блаженнішого владики, отримавши від Бога таланти, княгиня Ольга примножила їх десятикратно.
Відео: https://youtu.be/2hRRPw7h_Sc

2022-07-25 06:06
#ПроповідьПредстоятеля Людина, яка не припиняє каятися, зрештою перемагає свої немочі.
У своїй недільній проповіді Блаженніший Митрополит Онуфрій закликав усіх проводити чисте життя і намагатися невпинно виправляти себе, якщо хтось впаде в гріх.
«Кожна людина повинна намагатися бути целомудренною, тобто старатися проводити чисте життя, — сказав Архіпастир. — Якщо ми навіть спотикаємося, десь падаємо в якісь пороки, немочі, то ми повинні каятися і знову й знову себе виправляти».
Предстоятель звернув увагу, що іноді людині доводитися боротися з певним гріхом все своє життя.
«Покаялася – знов упала, знову покаялася – знов упала. Та людина, яка не припиняє каятися, зрештою перемагає свої немочі», — підкреслив він.
За словом Його Блаженство, ми повинні намагатися жити целомудренно, проте, якщо згрішимо, каятися.
Докладніше: https://bit.ly/3J11u8l
Відео: https://youtu.be/2hRRPw7h_Sc

2022-07-28 11:38
#ПроповідьПредстоятеля у День Хрещення Русі — про єдиний спосіб для людства стати кращим.
У своїй проповіді в День Хрещення Русі Блаженніший Митрополит Онуфрій наголосив, що сьогодні багато говорять про те, що людству необхідно ставати кращим, але за його словом, є єдиний шлях як цього досягнути.
«Ми молимося святому князю Володимиру, щоб він дав нам силу виправляти себе. У нас є таке бажання і багато це озвучують, – стати кращими, людство має стати кращим, — сказав він і продовжив. — Так, людство має стати кращим, але це робиться єдиним шляхом — коли намагатися стати кращим буде кожен із нас».
Відео: https://youtu.be/M2fX8fA7iFY
Текст: https://bit.ly/3BnV7tP

2022-07-28 13:57
#ПроповідьПредстоятеля Блаженніший Митрополит Онуфрій привітав українців з Днем Хрещення Київської Русі, з Днем державності.
У своїй проповіді в день пам’яті святого рівноапостольного князя Володимира та день Хрещення Русі Блаженніший Митрополит Онуфрій підкреслив, що князь Володимир заснував велику державу — Київська Русь, наступницею якої сьогодні є Україна й закликав молитися святому Хрестителю за рідну землю. 
Докладніше: https://bit.ly/3JjCtFx

2022-07-31 17:31
#ПроповідьПредстоятеля «Для того, щоб розуміти Божественні заповіді, людина повинна мати правильне уявлення про Бога» - Блаженніший Митрополит Онуфрій.
У Неділю 7-му після П’ятидесятниці, день пам’яті святих отців шести Вселенських Соборів, Блаженніший Митрополит Київський і всієї України Онуфрій розповів, чому на Вселенських Соборах святі отці жорстко повставали проти єресей та чому нам сьогодні важливо зберігати Православну віру.
Архіпастир розповів, що у часи Вселенських Соборів святі отці захищали Церкву від різних хибних учень, які виникали з приводу богословських питань. До прикладу, було питання про те, скільки воль у Христі. «Сьогодні це нікого не цікавить», – зауважив Блаженніший владика.
Втім, за словами Його Блаженства, такий стан сучасних людей не є зразковим, адже людина створена для того, щоб бути учасником таїнства Божественної любові, а для цього їй необхідно правильно вести себе по відношенню до Бога, виконувати Його заповіді. Для того ж, щоб розуміти Божі заповіді, людина повинна мати правильне уявлення про Бога.
Відео: https://youtu.be/7bygGbLPr-c
Докладніше: https://bit.ly/3JgI5Au

2022-08-05 12:33
#ПроповідьПредстоятеля Ми просимо Матір Божу захистити нашу землю від війни — Блаженніший Митрополит Онуфрій.
У своїй проповіді в день вшанування чудотворного Почаївського образу Пресвятої Богородиці Блаженніший Митрополит Онуфрій закликав у скрутні моменти життя звертатися до Божої Матері, Яка завжди прийде на допомогу і захистить від усякого зла, від ворогів видимих і невидимих.
«Сьогодні, дорогі брати і сестри, ми просимо Матір Божу перед Її Почаївською іконою захистити нашу землю від війни, від того, що проливається кров на нашій землі, щоб Вона сохранила нас від усякого ворога супостата, щоб не посягав ніхто на наш народ, на нашу землю, щоб ми могли жити в духовній свободі, прославляючи Бога своїм життям, своїми устами, своєю душею, своїм розумом, щоб благословення Боже було над нами і щоб воно допомагало нам, укріпляло нас на шляху нашого земного мандрування», — розповів Блаженніший владика.
Докладніше: https://bit.ly/3A1o9P8
Відео: https://youtu.be/-QMRAfTMpmU

2022-08-14 18:45
#ПроповідьПредстоятеля Людина, яка попри усі труднощі, живе по Божим законам, уподібнюється святим мученикам.
Предстоятель розповів про житіє святих мучеників Маккавеїв, які «зберегли вірність Божественним законам, законам любові».
Архіпастир закликав православних християн йти Божою дорогою та намагатися, наскільки вистачить сил та мужності, також виконувати ці Божественні закони.
Він пояснив, що на цьому шляху людина може страждати від своїх пристрастей, поганих звичок, інших людей, які не розуміючи, що вони роблять, ображають її. Демони, диявол постійно спокушають людину і хочуть її загибелі.
«Ми також страждаємо, коли на нас тиснуть, нас умовляють порушити Божественний закон, — підкреслив Блаженніший владика. — Тож, коли людина живе згідно з Божественним законом, при цьому страждає, але не сходить з наміченої дороги, то вона до певної міри уподібнюється святим мученикам».
Його Блаженство нагадав, що святі мученики постраждали за збереження Божественного закону, за свою любов до Бога.
«Вони віддали своє життя за це, — наголосив він. — Слава Богу, від нас ніхто не вимагає віддавати життя за нашу віру. Так ми можемо переживати певний дискомфорт, незручності, якщо ми будемо триматися своєї віри, але життя від нас ніхто не забирає».
Однак, від нас все одно вимагається мужність, зазначив Першосвятитель.
«Коли людина страждає за Бога, то вона так проявляє свою любов до Господа. Таку людину Бог наповнює Своєю Дивною Божественною благодаттю, силою, яка втішає в скорботах, хворобах, яка допомагає нам жити достойно на землі», — сказав Блаженніший Митрополит Онуфрій.
Відео: https://youtu.be/9D87vzlyRlg

2022-08-17 09:42
#ПроповідьПредстоятеля Божа благодать допомагає людині переносити всі труднощі та зберігати достоїнство.
У своїй проповіді в день пам’яті семи отроків Ефеських, на який припадає восьма річниця інтронізації Блаженнішого Митрополита Онуфрія, Предстоятель наголосив, що Божественна благодать допомагає людині, попри усі життєві проблеми, перешкоди та труднощі зберігати достоїнство. Про це повідомляє Інформаційно-просвітницький відділ УПЦ.
Його Блаженство розповів про дивне чудо, яке Господь сотворив з сімома Ефеськими отроками та зазначив, що воно навчає нас того, що для Бога мертвих не буває і що людині необхідно готуватися до зустрічі із Творцем.
«Ця підготовка звершується за допомогою поста і молитви, коли людина очищає себе від усякої скверни плоті і духа», – сказав він.
Архіпастир звернув увагу, що гріх, хоча й здається привабливим, але по суті – отрута: «Є дуже сильний яд, є менше сильний, але все одно він отруює людину. Один убиває її за декілька років чи днів, а інший діє довше, але веде до смерті», – підкреслив Блаженніший владика.
За словом Першосвятителя, натомість Божа благодать діє абсолютно інакше.
«Якщо людина має в собі благодать Божу, то їй легко жити, ніякі перешкоди, перепони, труднощі та проблеми життя не можуть цю людину вивести з себе, вона ніколи не втрачає достоїнства».
У підсумку Архіпастир побажав вірянам проводити своє життя в покаянні, молитві, любити, терпіти та прощати один одному, адже «у цьому є зміст всього подвигу християнського – навчитися любити Бога і ближнього, як самого себе».
На сайті: https://bit.ly/3pnO1OL
На русском: https://bit.ly/3JYbhN0
Відео: https://youtu.be/h-QfT0DGcqg

2022-08-20 10:10
#ПроповідьПредстоятеля Слухати треба лише Спасителя.
Архіпастир нагадав, що на горі Фавор «голос Небесного Бога Отця сказав апостолам, а через них всім нам, що Спаситель є “Син Мій возлюбленний, в Якому Моє благовоління, Його послухайте”».
«Нікого не треба слухати, тільки Спасителя, — підкреслив Блаженніший #МитрополитОнуфрій . — Якщо хтось нам говорить щось відповідне до того, що говорить Спаситель, то ми приймаємо це з радістю, а якщо те, що нам кажуть є противне Спасителю, противне Його закону, Його заповідям, Його вченню, то ми не повинні цього сприймати».
Відео: https://youtu.be/w0WhkS6to1I
Текст: https://bit.ly/3dLafI7

2022-08-20 10:23
#ПроповідьПредстоятеля 
У слові на свято Преображення Господнього Блаженніший Митрополит Онуфрій пояснив, коли Господь посилає людям Свою благодать, ту радість, яку, відчули апостоли на горі Фавор. 
«У Преображенні Господньому нам відкривається слава Божества, слава, яку має Божественна природа, якою вона хоче нагородити кожну людину. Господь дає людині життя і все, що потрібно для її існування. Господь дає благодать, яка умудряє людину і допомагає звершувати різні служіння: бути вчителем, інженером, лікарем і так далі. Але є ще Божественна благодать, яка втішає людину».
За словом Архіпастиря, всі шукають цю благодать, навіть ті, хто цього не визнає.
Докладніше: https://bit.ly/3K9fcGO

2022-08-22 05:13
#ПроповідьПредстоятеля Предстоятель пояснив, чому піст і молитва виганяють демонів.
У своїй недільній проповіді Блаженніший Митрополит Онуфрій розтлумачив євангельське зачало про зцілення юнака, одержимого нечистим духом і розповів, як зробити себе недоступним для диявола.
«Біси приступають до людини тільки з Божого дозволу і настільки, наскільки людина може витерпіти. Господь дає спочатку сили людині, а потім дає йому це випробування. Але часто ми йдемо до бісів самі», — наголосив Предстоятель.
Блаженніший владика порівняв демона зі звіром, який прив’язаний до ланцюга.
«Він може гавкати на людину, але не може нічого зробити, якщо Бог цей ланцюг не розв’яже йому. Бог робить це для того, щоб ми побачили, наскільки шкідливий і наскільки противний і злобажаний демон для людини. А часто ми самі йдемо до демона, наближаємось і він нас кусає», — зазначив він.
Архіпастир звернув увагу, що людина повинна сама від себе відганяти диявола.
«Це робиться за допомогою молитви та посту – іншого немає, – сказав Першосвятитель. — За допомогою молитви та посту людина себе очищає від усякої скверни плоті та духу і робить недоступною для диявола. Піст і молитва зміцнюють її, роблять вмістилищем благодаті Святого Духа. А благодать Святого Духа дає людині силу та можливість перемогти та відігнати від себе диявола».
Саме тому, за словами Його Блаженства, Церква закликає людей до молитви й посту: «не тому, що Церкві це потрібно, Богові нічого не потрібно від нас», а тому, що «наша молитва і піст потрібні нам самим».
На сайті: https://bit.ly/3CDO1Cr
На русском: https://bit.ly/3ACkur6
In English: https://bit.ly/3wq3XnG

2022-08-22 05:23
#ПроповідьПредстоятеля Блаженніший Митрополит Онуфрій розповів, як стяжати таку віру, що «рухатиме гори».
«Віру розуму мають навіть демони. Вони вірять, знають, що Бог є, але роблять неприємне Йому, — зазначив Блаженніший владика. — Коли людина робить те, що Бог наказує їй: терпить, любить ближнього, поститься, молиться, робить добрі справи, намагається не засуджувати нікого, упокорюється перед ближніми та перед Богом, то така людина починає досвідом пізнавати Бога. Ось це пізнання Бога називається вірою серця».
Докладніше: https://bit.ly/3pDp8Pr
На русском: https://bit.ly/3pyRKcr
In English: https://bit.ly/3PTrgNA

2022-08-22 05:32
#ПроповідьПредстоятеля Усе в житті людини має прикрашатися мірою — Блаженніший Митрополит Онуфрій.
Закликавши віруючих жити постійно в молитві і пості, Предстоятель сказав: «у всі часи, навіть коли немає встановлених Церквою постів, ми повинні все одно хоча б маленького утримання дотримуватись і стежити за собою».
«Все має прикрашати міра, – зазначив він. — Розумна міра у людини має бути: щодо одягу, щодо їжі, стосовно пиття. Щодо всього, що вона робить і чим володіє».
Відео: https://youtu.be/-cCR3FjQB00
Текст: https://bit.ly/3dRijqY
На русском: https://bit.ly/3TicJhw
In English: https://bit.ly/3dPlizX

2022-08-27 10:16
#ПроповідьПредстоятеля Якщо людина має смирення, то вона має все — Блаженніший Митрополит Онуфрій.
У своїй проповіді в День пам’яті преподобного Феодосія Печерського Блаженніший Митрополит Онуфрій розповів про святого подвижника, який був сповнений глибокого смирення, чим привертав до себе благодать Божу та любов усіх людей.
“Смирення – це золота риза, яку людина одягає на себе, – продовжив Його Блаженство. — З благодатного золота зшито смирення. Якщо людина має смирення, то вона має все, якщо не має його, то не має нічого. Вона може постити й молитися, але все це безплідно”.
Першосвятитель наголосив, що преподобний Феодосій, маючи смирення, “настільки був сповнений благодаті Христової, що де б він не був, всюди було добре поруч з ним”.
Докладніше: https://bit.ly/3QVevDA
Відео: https://youtu.be/ndiFGmAXH4I
На русском: https://bit.ly/3wJmGut
In English: https://bit.ly/3KyflDM

2022-08-28 12:25
#ПроповідьПредстоятеля Молимо Пресвяту Богородицю про Її благодатний покров для нас та нашої землі – Блаженніший Митрополит Онуфрій.
Первосвятитель наголосив, що сьогодні ми молимо Ту, Яка «в Успінні світу не залишила, щоб Вона не залишила нас Своїм Материнським благодатним покровом, щоб Вона покривала нашу землю, наш народ, щоб Вона вимолила у Бога мир для нашої землі й для нас всіх. І основне, щоб Матір Божа, вимолила для нас у Бога дар вічного спасіння у Христі Іісусі».
Відео: https://youtu.be/_0mHi7yXSvI

2022-08-28 19:06
#ПроповідьПредстоятеля Молимо Пресвяту Богородицю про Її благодатний покров для нас та нашої землі – Блаженніший Митрополит Онуфрій.
У своїй проповіді в день Успіння Пресвятої Богородиці Блаженніший Митрополит Онуфрій розповів про те, що Божа Матір —Ліствиця, Яка з'єднала Небо із землею, і ми просимо Її благодатного Материнського покрова та миру для нас та нашої землі. Про це повідомляє Інформцаійно-просвітницький відділ УПЦ.
«Матір Божа називається пророками Ліствицею, Яка з'єднала Небо із землею, Матір Божа – це Посудина, в Якій зберігається Хліб Життя, Матір Божа – це Ковчег Завіту, тому що Законодавець через Матір Божу прийшов на землю, Матір Божа – це краще приношення людське Богові. За Свою чистоту, за Своє смирення і любов Мати Божа стала вищою від Херувимів і "славнейшею без сравнения" від Серафимів. Через Матір Божу звершилася тайна пришестя у світ Месії», — підкреслив Архіпастир.
За словом Предстоятеля, «посудина, яка носила живого Бога, Ліствиця, яка з'єднала Небо із землею», не могла знаходитися на землі. 
«Господь забрав Її на Небо, разом з тілом. Ми сьогодні святкуємо цю подію — Успіння Богородиці», — зазначив Блаженніший владика.  
Першоствятитель наголосив, що сьогодні ми молимо Ту, Яка «в Успінні світу не залишила, щоб Вона не залишила нас Своїм Материнським благодатним покровом, щоб Вона покривала нашу землю, наш народ, щоб Вона вимолила у Бога мир для нашої землі і для нас всіх. І основне, щоб Матір Божа, вимолила для нас у Бога дар вічного спасіння у Христі Іісусі».
Відео: https://youtu.be/_0mHi7yXSvI
Текст: https://bit.ly/3e4JwX9

2022-08-31 10:36
#ПроповідьПредстоятеля «Кожна людина – це храм Божий» — Блаженніший Митрополит Онуфрій.
У своїй проповіді в день пам’яті святих мучеників Флора і Лавра Блаженніший Митрополит Онуфрій наголосив, що людина для того, щоб бути храмом Живого Бога, а не язичницьким капищем, повинна очищати себе від усякої скверни та просити допомоги у Господа. Про це повідомляє Інформаційно-просвітницький відділ УПЦ.
Предстоятель розповів історію про те, як святі мученики Флор і Лавр будували на замовлення місцевого правителя храм для язичницьких ідолів. Проте, закінчивши будівництво, святі вирішили присвятити цей храм істинному Богу. За це правитель віддав святих на муки, а коли побачив їхню стійкість у християнській вірі, то зв’язав їх та кинув у колодязь, який одразу засипали землею — так святі Флор і Лавр віддали свої душі Господу.
«Сьогодні ми молимося мученикам, щоб вони допомогли нам створити наш внутрішній духовний храм», — зазначив Блаженніший владика.
За словами Першосвятителя, кожна людина є храмом Божим, саме для цього вона створена Богом. Проте, вчиняючи злі вчинки, людина цей храм Божий перетворює на ідольське капище, а тому необхідно просити у Господа, щоб Він допомагав нам «очиститися від усякої скверни плоті та духу, щоб наші душі знову стали храмами Живого Істинного Бога».
Архіпастир зауважив, що коли Господь оселяється в душі людини, то у неї «Боже Царство починається вже на землі», адже така людина уже тут дає Богу місце царювати.
Також Предстоятель побажав, щоб кожен за допомогою молитви та добрих справ постійно звершував у своїй душі богослужіння.
«Нехай Господь допомагає нам, щоб ми стежили за своїм серцем, своєю душею, щоб ми боролися зі своїми гріхами, особливо з гордістю, заздрістю, злістю і щоб ми молитвами святих мучеників Флора і Лавра наповнювалися благодаттю Святого Духа», —сказав у підсумку Блаженніший владика.
Відео: https://youtu.be/gwZq4FmPa84
Текст: https://bit.ly/3e3Cxxz

2022-09-01 20:07
#ПроповідьПредстоятеля Мудрість дається за любов і страх перед Богом — Предстоятель.
У своєму слові перед молебнем з нагоди початку нового навчального року у Київській духовній академії Блаженніший Митрополит Онуфрій звернувся до викладачів та студентів Київських духовних шкіл і закликав їх поєднувати у собі знання із життям та мудрістю. Про це повідомляє Інформаційно-просвітницький відділ УПЦ.
«Духовні школи абсолютно не схожі на світські вузи, тому що у духовній школі вихованець повинен поєднати у собі знання із життям. Ми не лише вивчаємо богослов’я, пізнаємо таїни духовного життя, мислячи розумно, раціонально, але усе це ми прагнемо втілювати у своє життя, вибудовуючи його по тих священних законах, які Бог дарував людині», – зазначив Предстоятель.
Блаженніший владика також підкреслив, що знання важливо поєднувати і з мудрістю.
«Знання – це лише набір інформації, яка зберігається у клітинах мозку людини, а мудрість – це те, що дається за любов і страх перед Богом», – пояснив Архіпастир.
Людина, яка набуває мудрість і має знання, за словами Першосвятителя, знає закони життя і вміє їх використовувати для своєї користі і користі тих, хто з нею живе поряд.
Його Блаженство побажав викладачам з любов’ю та терпінням навчати своїх вихованців, а студентам – зі смиренням осягати науки, які їм викладатимуть, і старатися бути християнами і за знаннями, і по життю.
Також Першосвятитель висловив побажання, щоб у новому навчальному році порядок навчання проходив успішно, втім, як зауважив Блаженніший владика, «час нині важкий і нічого прогнозувати не можна».
Разом із тим Митрополит Онуфрій нагадав, що «перед тим як посилати випробування Господь дає людині благодать для перенесення цього випробування».
«Що б Господь нам не попустив, ми будемо вдячними Богу, зі смиренням усе прийматимемо і старатимемось у цих випробуваннях не втрачати своєї любові до Бога і ближнього», – сказав у підсумку Предстоятель.
Відео: https://youtu.be/dsUMCvh0wPU
Текст: https://bit.ly/3CL5718

2022-09-04 12:17
#ПроповідьПредстоятеля Бог дає людині те, чого вона шукає на землі і не може знайти — Блаженніший Митрополит Онуфрій.
Під час проповіді у Неділю 12-ту після П’ятидесятниці Блаженніший Митрополит Онуфрій розтлумачив євангельську історію про багатого юнака та пояснив пастві, як досягнути справжнього, вічного багатства, яке приносить щастя людині. Про це повідомляє Інформаційно-просвітницький відділ УПЦ.
У своєму слові Предстоятель підкреслив, що людина, яка виконує Божественний закон, робить себе здатною вмістити у собі дар вічного життя. Разом із тим Блаженніший владика зазначив, що виконання людиною Божественного закону не робить Бога боржником людини.
«Бог нікому нічим ніколи не зобов’язаний. Виконуючи заповіді Божі, людина готує себе до прийняття дару вічного життя. Вічне життя — це особливий дар благодаті Святого Духа. Господь, звичайно, хоче дати цей дар будь-якій людині, але вмістити його в собі може лише той, хто намагається виконувати Божественні заповіді», — сказав Архіпастир.
З цієї причини, за словами Першосвятителя, Господь у відповідь на питання учнів, кому ж можна спастися, відповів, що людині це не можливо, оскільки ніхто не може зробити Бога своїм боржником.
Також Блаженніший Митрополит Онуфрій звернув увагу на слова Спасителя про те, що зручніше верблюду пройти крізь вушко голки, ніж спастися багатому.
«Багатство – це дуже важкий хрест», — наголосив Предстоятель.
Блаженніший владика пояснив, що коли хтось отримує великий статок, то у нього «з’являється стільки турбот, стільки піклування про багатство, що людина забуває, що треба виконувати Божественні закони, і вона уже починає служити багатству. А якщо людина служить багатству як мамоні, як божеству, то вона грішить проти Бога і не може бути спасенною».
«Але все ж багатий може спастися», — сказав Архіпастир.
Першосвятитель навів приклади людей, які за життя, хоч і були багатими, проте досягли високого ступеня святості: «Пророк Давид був царем, був багатою людиною. Святий князь Володимир був багатою людиною. І було багато інших тих, хто володів майном, проте вони вміли правильно поставити себе по відношенню до багатства, вони багатство ніколи не робили для себе божеством, вони завжди служили Богу, а багатство для них було даром Божим, який вони використовували для своєї користі та для користі інших».
Його Блаженство побажав усім будувати своє життя на Божественних священних законах, які роблять людину здатною прийняти найбільше багатство – багатство блаженного вічного життя.
«На землі люди збирають багатство для того, щоб зробити себе щасливими – і цього, як правило, не досягають. А Бог, коли людина виконує Божественні закони, дає людині таке багатство, якого ми всі шукаємо, для якого ми створені і яке не має тління, воно вічне – багатство, яке Господь приготував на Небі у Христі Іісусі, Господі нашому», – сказав у підсумку Митрополит Онуфрій.
Відео: https://youtu.be/d0zxkizgs2s
Текст: https://bit.ly/3RvX10m
In English: https://bit.ly/3e1vXYH

2022-09-10 11:17
#ПроповідьПредстоятеля Багато хто навіть не підозрює, але ми живемо молитвами святих угодників Печерських.
«Святі угодники Божі для нас є живим, реальним прикладом того, як можна догодити Богу, — сказав Предстоятель, — вони для нас є молитовниками, оскільки стоять перед Божим престолом і просять для нас Божої допомоги та милості».
Блаженніший владика наголосив, що багато хто з нас навіть не підозрює про це. «Ми думаємо, що живемо своїми молитвами, а ми більше живемо молитвами святих угодників, які мають сміливу молитву, — зазначив він. — Наша молитва слабка, неуважна, сповнена всяких суєтних помислів, бажань, почуттів. А святі угодники цілком, як стовпи світла, спрямовуються своєю думкою до Бога і предстоять перед ним в смиренному молитовному зверненні завжди».
Докладніше: https://bit.ly/3RRNQrh
Відео: https://youtu.be/1J7TByUOxAg

2022-09-11 14:39
#ПроповідьПредстоятеля В душі кожної людини є Біблія — Блаженніший Митрополит Онуфрій.
Під час проповіді у Неділю 13-ту після П’ятидесятниці, день Усікновіння чесної глави святого пророка, Предтечі і Хрестителя Господнього Іоанна, Блаженніший Митрополит Онуфрій пояснив, коли людина на землі може відчути Царство Боже і як Бог відкриває кожному Свою волю. Про це повідомляє Інформаційно-просвітницький відділ УПЦ.
У своєму слові Предстоятель розповів про мученицький подвиг святого Іоанна Предтечі, а також про життя святителя Ієрофея (Лобачевського), чин прославлення якого відбувся за Божественною літургією.
Блаженніший владика звернув увагу, що кожна людина може подивитися на життя святителя Ієрофея і задати собі запитання: «А чи я йду тією дорогою, якою ходив святитель Ієрофей?».
Разом із тим, Предстоятель підкреслив, що святість не можна здобути швидко, адже для цього потрібно нести багаторічний подвиг, виконуючи Божественні закони любові. Втім, за словами Архіпастиря, людина, яка іде дорогою виконання священних Божих заповідей, «ще на землі починає відчувати присутність Царства Божого, тому що Царство Боже всередині людини».
Повнота ж Божого Царства наступає тоді, «коли людина відкриває свою душу, очищає себе від гріха, дає місце в душі своїй Богові і коли Бог царює в людині», — наголосив Першосвятитель.
Предстоятель також зауважив, що Божественні закони, по яких необхідно жити кожній людині, окрім Євангелія, написані ще й на скрижалі кожного людського серця.
«У кожній людині є Біблія», — сказав Блаженніший владика.
Першосвятитель зазначив, що ця Біблія у кожному серці «озвучується голосом совісті», та нагадав, що совість — це голос Божий.
«Потрібно читати Святе Письмо, слухати свою совість і жити так, щоб наші дії не розходилися з голосом нашої совісті і Святим Письмом», — сказав у підсумку Блаженніший Митрополит Онуфрій.
Відео: https://youtu.be/Nv2oj_0eT_k
Текст: https://bit.ly/3BykBEs

2022-09-25 14:16
#ПроповідьПредстоятеля Блаженніший Митрополит Онуфрій розповів, чому неможливо полюбити ближнього, якщо не любиш Бога.
У своїй недільній проповіді Блаженніший Митрополит Онуфрій розтлумачив дві головні заповіді про любов до Бога і ближнього, та пояснив, чому без збереження першої неможливо виконати другу. 
Відео: https://youtu.be/YGprdI133JY
Текст: https://bit.ly/3UIA5gL

2022-09-26 06:21
#ПроповідьПредстоятеля Блаженніший Митрополит Онуфрій: Все, що суперечить Божій волі, несе в собі гріх і смерть.
Архіпастир розповів, як любов до Бога може проявлятися у повсякденному житті.
«Людині випадає багато моментів, коли їй потрібно вирішити вчинити так чи інакше. Наприклад, піти їй сьогодні на базар чи до церкви. З одного боку, вона думає: йди до церкви, і тут же інакше: йди на базар, ти потребуєш, там сьогодні людей багато, ти заробиш більше. Але людина має подивитися, що приємніше для Бога. Природно, що Бог більше любить ту людину, яка йде до Нього, яка прославляє та шанує Його. Такій людині Бог множить земні блага та посилає добробут», — зазначив він.
За словами Його Блаженства, «любити Бога – означає завжди ставити Бога на перше місце та намагатися робити те, що Йому приємно. Навіть якщо весь світ хвалитиме щось, але воно не до вподоби Богові, ми не повинні робити цього».
Першосвятитель підкреслив, що все, що людина створила всупереч Божій волі, несе в собі гріх і смерть, умертвляє людину швидше або повільніше.
«Людина, навіть не помічаючи цього, стає, зрештою, мертвою для Вічності, для Раю, для Блаженства», — сказав він.
Докладніше, відео: https://bit.ly/3UIA5gL

2022-09-26 06:38
Молимось, щоб Господь наповнив любов’ю серця людей, які нас вбивають — #ПроповідьПредстоятеля.
Бог створив нас не для того, щоб ми вбивали один одного, а для любові. На цьому наголосив Блаженніший Митрополит Онуфрій під час проповіді 25 вересня.
«Ми молимося, щоб Господь наповнив любов’ю серця всіх людей і особливо тих, які сьогодні вбивають наших людей, руйнують наші міста, села, щоб вони згадали, що Бог нас на землю помістив не для того, щоб ми вбивали один одного, щоб забирали один в одного щось, що нам подобається, а для того, щоб ми жили у мирі, в любові до Бога і один до одного», — сказав Архіпастир.
Блаженніший владика побажав: «Нехай Господь молитвами Преблагословенної Владичиці нашої Богородиці благословить землю нашу миром».
Текст: https://bit.ly/3ragM2C
Відео повністю: https://youtu.be/YGprdI133JY

2022-09-27 10:32
#ПроповідьПредстоятеля Від Хреста людина отримує велику силу — перемагати всяке зло.
Предстоятель підкреслив, що кожен християнин повинен намагатися жити згідно з заповідями Божими і тоді отримає велику підтримку від Бога.
«Та людина, яка носить хрестик, яка з молитвою осіняє себе хресним знаменем, намагається жити так, як Христос сказав, отримує від Хреста велику силу, яка перемагає всяке зло: головне зло, яке йде від диявола, і те зло, яке йде від злих людей, від неблагонамірених людей. Всяке зло перемагається силою Святого і Животворящого Хреста», — зазначив Блаженніший владика.
Текст: https://bit.ly/3UJnvOw
Відео: https://youtu.be/foQsEETjOuk

2022-10-02 13:18
#ПроповідьПредстоятеля: Життя, це головний талант, який маємо від Бога. 
Блаженніший Митрополит Онуфрій у своїй недільній проповіді розповів, як зрозуміти, що ми правильно використовуємо отримані від Бога таланти.
За словом Предстоятеля, головний талант або великий дар, який отримала від Бога людина, це життя. Кожному з народжених у світ Господь дарує таланти, зазначив він і додав, що, знаючи своїх чад, Бог таланти дає під силу — комусь один, а комусь десять.
Першосвятитель пояснив, як правильно використовувати даровані таланти.
«Ми повинні використовувати ці таланти так, щоб зберігати у світі Божественну гармонію, – сказав він. — Божественна гармонія дає людині відчуття блаженства. Людині, яка живе в такій гармонії, добре, вона задоволена всім, не гордиться, а просто смиренно усвідомлює, що має все, що їй потрібно і чого вона хоче».
Далі Блаженніший владика розповів, як це виглядає практично: https://bit.ly/3e2N4cU
Відео: https://youtu.be/fezinE3R55U

2022-10-08 12:51
#ПроповідьПредстоятеля Життя — це дар Бога, і віднімати його може лише Той, хто його дав — Блаженніший Митрополит Онуфрій.
У своєму слові у День пам’яті преподобного Сергія Радонезького Предстоятель розповів, що родоначальником монашества на нашій землі є преподобний Антоній Києво-Печерський. Цей святий угодник Божий «заснував тут Велику Лавру, яка і сьогодні існує, у якій покояться мощі багатьох преподобних отців і у якій звершується постійна молитва за нашу українську землю і за весь світ», – зазначив Першосвятитель.
За словами Блаженнішого Митрополита Онуфрія, одним із духовних спадкоємців преподобного Антонія був преподобний Сергій, ігумен Радонезький, який став отцем чернецтва на північних землях Русі.
Архіпастир наголосив, що серед багатьох добрих справ святого одним із найбільших подвигів було примирення руських князів, які постійно воювали один проти одного.
«І ми молимося сьогодні, щоб преподобний Сергій просив Бога, щоб на нашій землі запанував мир, щоб люди перестали убивати один одного, тому що життя людське є найбільшим даром і ніхто не має права цей дар віднімати від людини, крім Того, Хто дав цей дар, а дар життя дає кожній людині Бог», – сказав Блаженніший владика.
Відео: https://youtu.be/KeJEJzzNx6k
Текст: https://bit.ly/3CmC8Pv

2022-10-09 05:32
#ПроповідьПредстоятеля Коли людина робить навіть щось незначне, але заради Бога, то вона отримує винагороду – Предстоятель.
У своєму слові після урочистого богослужіння з нагоди освячення столичного храму на честь преподобного Сергія Радонезького Блаженніший Митрополит Онуфрій нагадав пастві, що коли людина робить навіть якусь незначну справу, але заради Бога, то вона отримує духовну нагороду. Про це повідомляє Інформаційно-просвітницький відділ УПЦ.
«Преподобні отці говорять, що якщо людина витре порох з полиці в храмі чи з підвіконника, то вона і за це отримує від Бога винагороду», - зазначив Предстоятель. 
Також Блаженніший владика звернув увагу, що вся земна куля наповнена різними будовами, об'єктами, спорудами, які призначені для земного блага, для земного задоволення, а храмів, у яких людина готує себе до вічності, є зовсім небагато.
Втім, за словами Архіпастиря, людина повинна піклуватися в першу чергу про свою вічність.
«Саме в храмі людина готує себе для того життя, для якого вона створена - для вічного життя, для вічного блаженства, для вічного щастя, для миру, для радості», - наголосив Першосвятитель.
Предстоятель висловив велику подяку людям, які будують храми Божі і таким чином дають можливість віруючим звершувати богослужіння, молитися та приймати святі таїнства. 
На завершення Блаженніший Митрополит Онуфрій побажав усім, хто в більшій або меншій мірі долучився до будівництва новоосвяченого храму, Божого благословення та допомоги у подоланні всіх життєвих перешкод.
Відео: https://youtu.be/Siu_KjURMJc
Текст: https://bit.ly/3els4OI

2022-10-09 14:17
#ПроповідьПредстоятеля Блаженніший Митрополит Онуфрій назвав першу ознаку справжньої любові.
У своїй недільній проповіді в день пам’яті апостола і євангеліста Іоанна Богослова Блаженніший Митрополит Онуфрій звернув увагу на те, що перш ніж наблизитися до найвищих форм любові, потрібно навчитися її першим проявам. 
«Форми любові бувають різні, — зазначив Предстоятель. — Ми, говорячи про любов, іноді вважаємо, що любити – це мати якесь піднесене почуття. Побачив людину і душа розгортається, дуже радісно та приємно – це одна з найвищих форм любові».
Однак, за словом Архіпастиря, «перша форма любові – це терпіння».
Докладніше: https://bit.ly/3ekpgRQ
Відео: https://youtu.be/bwldj4bXtlg

2022-10-09 16:14
#ПроповідьПредстоятеля  Війна і вбивство несумісні з любов’ю.
У своїй недільній проповіді Блаженніший Митрополит Онуфрій підкреслив, що любов робить людину по-справжньому вільною і виключає утиски один одного. 
Архіпастир зазначив, що «війна, вбивство та утиски один одного несумісні з любов’ю».
«Любов завжди дає людині справжню свободу, – сказав Його Блаженство, – свободу, яку Господь обіцяв людині. Тільки любов звільняє людину від гріха і робить вільною у справжньому сенсі цього слова».
Докладніше: https://bit.ly/3CkrOHB
На русском: https://bit.ly/3CnBW27
Відео: https://youtu.be/bwldj4bXtlg

2022-10-10 11:34
#ПроповідьПредстоятеля  Війна і вбивство несумісні з любов’ю.
Любов робить людину по-справжньому вільною і виключає утиски один одного. 
Текст: https://bit.ly/3CkrOHB
Відео повністю: https://youtu.be/bwldj4bXtlg

2022-10-12 13:09
#ПроповідьПредстоятеля: Горді – слабкі, тому що сподіваються на себе, а смиренні – сильні, їх захищає Бог.
У своїй проповіді в день пам’яті преподобних Києво-Печерських, які в Антонієвих печерах спочивають Блаженніший Митрополит Онуфрій розповів про приклад стяжання смирення святих угодників, яке робить людину здатною вмістити благодать Божу, зміцнює і втішає.
Архіпастир підкреслив, що смирення не є слабкістю, як дехто вважає.
«Смиренний — сильний», — зазначив він і пояснив, що смиренний не упокорюється перед обставинами, а завжди шукає волю Божу і виконує її.
«Коли людина підкоряється Богові, то вона має Бога своїм помічником, поборником проти своїх кривдників, проти всіх. Бог таку людину захищає, — сказав Його Блаженство. — А людина горда сама себе захищає. Але оскільки ми слабкі, то завжди і скрізь падаємо».

2022-10-12 13:12
#ПроповідьПредстоятеля Нехай Господь молитвами преподобних пошле нам мир і захистить від тих, хто стріляє в нас.
Блаженніший владика сказав, що просить у Господа захистити від «тих знарядь, які стріляють у нас, вражають нашу землю та наш народ».
«Нехай Господь молитвами преподобних благословить нашу землю миром і нам допоможе жити так, щоб ми були гідні вічного спасіння на Небі у Христі Іісусі Господі нашому», – зазначив Архіпастир.

2022-10-14 14:25
#ПроповідьПредстоятеля Богородиця – це Матір кожної людини, яка живе на землі — Блаженніший Митрополит Онуфрій.
У слові проповіді на свято Покрову Божої Матері Блаженніший Митрополит Київський і всієї України Онуфрій розповів про благодатне заступництво Пресвятої Владичиці, яким Вона покриває кожну людину. Про це повідомляє Інформаційно-просвітницький відділ УПЦ.
Предстоятель нагадав, що Господь на Хресті через апостола Іоанна Богослова усиновив Своїй Пречистій Матері весь рід людський.
«З цього часу Мати Божа стала не тільки Матір’ю воплощенного Бога, Вона стала Матір’ю кожної людини, яка живе на землі», – зауважив Архіпастир.
За словами Блаженнішого владики, Цариця Небесна молитися за кожну людину, адже усі ми – Її діти.
«Ніхто не може сказати, що він – сирота, навіть якщо в когось немає ні батька, ні матері, які його народили, тому що є велика Мати, Заступниця роду християнського, Пресвята Діва Марія, Яка Своїм покровом покриває весь світ і кожного з нас», – наголосив Першосвятитель.
Також Предстоятель розповів історію із житія святого Андрія Юродивого, який за життя був взятий на Небо і бачив там Самого Господа, ангелів, багатьох святих, але не побачив Пресвятої Діви. Світлий муж, який був поряд зі святим пояснив йому: «Її немає тут, Вона з людьми знаходиться на землі, допомагає їм у скорботах та спокусах».
Відео: https://youtu.be/aiw9GRJ4vqU
Текст: https://bit.ly/3EEyLGg
In English: https://bit.ly/3TqOayo

2022-10-16 14:14
#ПроповідьПредстоятеля Якби жертовна любов була між людьми, не було б воєн.
«Якби у нас була досконала духовна любов між людьми, то не було б воєн, — продовжив він, — бо якщо я хочу когось убити, то ставлю себе на його місце і питаю: «хотів би я, щоб мене хтось убив?». Природно, що навіть найбільший злочинець скаже: «не хочу, щоб мене хтось вбивав». <…> Духовна любов завжди ставить питання: «чи подобається мені те, що я хочу зробити іншому?» і в такий спосіб ми завжди отримуємо правильну відповідь: «треба пробачити й злодія, і злочинця. Тому що я, будучи на його місці, теж хотів би, щоб мене пробачили».
Докладніше: https://bit.ly/3rVu5Et
Відео: https://youtu.be/sMLnKsVQEVw

2022-10-19 12:10
🟠 #ПроповідьПредстоятеля Якби жертовна любов була між людьми, не було б воєн.
«Якби у нас була досконала духовна любов між людьми, то не було б воєн, — продовжив він, — бо якщо я хочу когось убити, то ставлю себе на його місце і питаю: «хотів би я, щоб мене хтось убив?». Природно, що навіть найбільший злочинець скаже: «не хочу, щоб мене хтось вбивав». <…> Духовна любов завжди ставить питання: «чи подобається мені те, що я хочу зробити іншому?» і в такий спосіб ми завжди отримуємо правильну відповідь: «треба пробачити й злодія, і злочинця. Тому що я, будучи на його місці, теж хотів би, щоб мене пробачили».
Відео повністю: https://youtu.be/sMLnKsVQEVw
#УПЦ #Блаженніший_Митрополит_Онуфрій

2022-11-13 15:36
#ПроповідьПредстоятеля Чому гордій людині не стати щасливою, а смиренний щасливий і у хворобі, і в злиднях?
Текст: https://cutt.ly/EMlyUOG
Відео: https://youtu.be/61jZqQ41Q74
In English: https://bit.ly/3VfJsnJ
#УПЦ

2022-12-11 12:51
#ПроповідьПредстоятеля: вдячна людина завжди отримає Божі дари.
У своїй недільній проповіді Блаженніший Митрополит Онуфрій пояснив, чому так важливо навчитися дякувати Богові за всі дари, які Він посилає людині.
Архіпастир, розповівши історію зціленої згорбленої жінки (Лк. 8, 10-17), підкреслив: «З цього євангельського читання ми навчаємося, перш за все, бути вдячними Богові».
«Жінка випросталась і почала з чого? — вона не пішла одразу у світ, веселитися, радіти, а почала дякувати та славити Бога», — зазначив Першосвятитель.
За словом Його Блаженства, до Бога з молитвою про допомогу у своєму житті звертається практично кожна людина.
«Господь чує людину в молитві, якщо вона дійсно має потребу, і відгукується на ці потреби: зцілює нас, живить, гріє. І ми повинні завжди бути вдячними Богові за це. Подяка робить людину здатною вмістити в собі ще більші дари, а невдячна людина робить себе нездатною стримати в собі й ті дари, які має».
На сайті
На русском
Відео: https://youtu.be/Qg49LOJcm0g

2022-12-11 13:01
#ПроповідьПредстоятеля Блаженніший Митрополит Онуфрій розповів про те, як християни мають проводити недільний день.
Грішна людина подібна до згорбленої жінки, про яку йдеться у недільному Євангелії (Лк. 8, 10-17), яка спрямувала погляд на землю, а на Небо навіть не дивиться. Про це сказав Блаженніший Митрополит Онуфрій у проповіді 11 листопада.
Докладніше: https://bit.ly/3Fjhnp9
Відео: https://youtu.be/Qg49LOJcm0g

2022-12-13 11:33
#ПроповідьПредстоятеля Сумно, що на землі, благословенній Богом, є люди, які хулять Його і ображають почуття віруючих — ми молитимемося за них.
«Молимося, щоб Господь допомагав усім нам бути учнями апостола Андрія, щоб ми не були хулителями Бога, а прославляли Його своїми устами, справами та життям, тоді Боже благословення буде на нашій землі». Про це сказав Блаженніший Митрополит Онуфрій у своїй проповіді в день пам’яті апостола Андрія Первозванного.
Докладніше: https://bit.ly/3Fq6fGZ
Відео: https://youtu.be/YqdKZg8Hlek
На русском: https://bit.ly/3VXFIbe
In English: https://bit.ly/3VVTawk

2022-12-17 18:41
#ПроповідьПредстоятеля У неправди немає сили — Блаженніший #МитрополитОнуфрій.
«Ми не повинні поступатися неправді, навіть якщо її будуть сповідувати багато людей». Про це сказав Архіпастир у своїй проповіді в день пам’яті прп. Іоанна Дамаскіна.
Відео у кращій якості: https://youtu.be/S3rEBygoO9Q
Текст: https://bit.ly/3uZYrai

2022-12-17 19:29
#ПроповідьПредстоятеля Як розрізнити духовну і плотську любов? – Блаженніший #МитрополитОнуфрій.
Під час проповіді у день пам’яті святої великомучениці Варвари Блаженніший Митрополит розповів про головну умову здобуття духовної любові, а також про те, чим вона відрізняється від любові плотської.
У своєму слові Предстоятель розповів про житіє та мученицький подвиг святої Варвари і звернув особливу увагу вірян на батька святої, який, хоч і любив свою доньку, намагався обдарувати її всіма земними благами, але, дізнавшись, що вона увірувала у Христа, сам став її мучителем і вбивцею.
Першосвятитель зазначив, що приклад батька великомучениці свідчить нам про існування двох видів любові: любові плотської і любові духовної.
Його Блаженство порівняв плотську любов з медаллю, на зворотній стороні якої – ненависть. Духовна любов, за словами Архіпастиря, також подібна на медаль, втім на її зворотній стороні – прощення і милосердя.
Докладніше: https://bit.ly/3Fztm25
Відео у кращій якості: https://youtu.be/dzZu_CZKgDw

2022-12-18 14:26
#ПроповідьПредстоятеля Прийняті з вдячністю скорботи стають для людини корисними.
Під час проповіді за Літургією у Неділю 27 після П’ятидесятниці Блаженніший Митрополит пояснив, чому навчає нас євангельська притча про десятьох прокажених.
Першосвятитель звернув особливу увагу на слова слова Спасителя до самарянина, який прийшов подякувати за зцілення: «Віра твоя спасла тебе» (Лк. 17, 19).
Як зазначив Архіпастир, віра насправді лише відкриває душу для цілительної благодаті, а зцілює людину сама благодать, і Господь дав цю благодать хворому. Втім Спаситель приховав це і тим самим Він навчає нас смиренню.
Блаженніший Митрополит Онуфрій підкреслив, що коли ми робимо якесь добре діло, то повинні не собі присвоювати заслуги за це, а повинні смирятися і говорити: «Бог через мене зробив благо».
Також, за словами Архіпастиря, у цій притчі Господь навчає нас бути вдячними.
Докладніше: https://bit.ly/3HGpNd7
Відео: https://youtu.be/q7QAfzyBBrQ

2022-12-20 07:52
#ПроповідьПредстоятеля Бог не спитає: «Як жив твій сусід?», а запитає: «Як жив ти?».
У своїй проповіді у день пам’яті святителя Миколая чудотворця Блаженніший Митрополит Онуфрій закликав усіх жити благочестиво, не звертаючи уваги на те, як живуть інші.
«Нехай молитвами святителя Миколая Господь нам допомагає, дорогі брати і сестри, сьогодні зберігати чистоту Святої Православної віри, за яку святитель ревнував і навіть ударив хульника по обличчю; жити благочестиво, не звертаючи уваги на те, як світ живе — це не наша турбота, можливо, це у нас болить, але Бог запитає кожного з нас: “Як ти жив?”. Він не питатиме мене: “Як жив мій сусід”», — підкреслив Першосвятитель.
За словами Архіпастиря, важливо лише те, «чи я шанував Бога, чи дякував Йому за всі благодіяння і саме життя; чи прощав і допомагав ближньому, сироті, літньому, хворому; чи відвідував я тих, хто перебував у в’язниці, та інші справи, які християнину належить здійснювати згідно з заповідями Божими».
Докладніше.
Відео.

2023-01-14 19:35
Нехай Божий мир, оспіваний у Вифлеємську ніч, почиває у наших серцях, в Україні та в усьому світі — #ПроповідьПредстоятеля.
«Нехай Божий мир і Боже благовоління, яке було оспіване у Вифлеємську ніч, почиває у наших серцях, в нашій українській землі і по всьому світу. Нехай перестане стріляти зброя і нехай запанує мир. Нехай Господь постраждалих у війні зцілить, а покійних упокоїть. Нехай Вифлеємська зірка засяє над кожним з нас і показує нам дорогу, яка веде до Христа», — зазначив Митрополит Онуфрій.
За словом Першосвятителя, усі люди шукають щастя, блаженства, миру, «але це все: мир, щастя, блаженство — є тільки у Христі».
«Нехай кожен з нас знайде для себе мир Христовий», — побажав Блаженніший владика.
Текст: https://bit.ly/3iCSWf4
Джерело відео: https://youtu.be/eAh8Dz2H1s0

2023-01-17 12:23
❗️#ПроповідьПредстоятеля Блаженніший Митрополит Онуфрій про трагедію у Дніпрі: Нас не зламають ті, хто хоче зламати.
Блаженніший Митрополит Онуфрій під час своєї недільної проповіді 15 січня висловив співчуття сім’ям, у яких загинули рідні та постраждалим у результаті бомбардувань РФ міста Дніпра 14 січня.
Архіпастир підкреслив, що увесь минулий був непростим і скорботним, «тому, що протягом цього року лунали постріли, гинули люди, продовжувалася війна Росії проти України».
«Особливо постраждало місто Дніпро, де ракета зруйнувала житловий будинок. <...>, — сказав Першосвятитель. — Я висловлюю співчуття тим сім’ям, у кого загинули рідні. Нехай Господь упокоїть тих, хто загинув, в оселях праведних, а тих, хто залишився живим, нехай Господь зцілить і відновить їх внутрішній мир».
Предстоятель також укріпив паству словами: «Бог з нами й сила Божа зберігає нас. Ми віримо, що нас не зломлять ті, хто хоче нас зламати і ми будемо жити й прославляти Бога, насолоджуватися миром, радістю і спокійним життям».
Докладніше.

2023-01-17 13:00
#ПроповідьПредстоятеля Блаженніший Митрополит Онуфрій: Христос нас вчить, що тих, хто согрішив, треба не розіп’яти, а молитись, щоб вони покаялись.
Блаженніший Митрополит Онуфрій у своєму слові 15 січня в кафедральному соборі  Чернівців звернув увагу — тим, що Церкві є покаяння і прощення, Вона відрізняється від усіх інших організацій. 
«Я хочу, дорогі брати і сестри, побажати всім вам кріпості духа, тому що ми переживаємо складні часи і випробування… Триває зовнішня війна. І хтось намагається зробити всередині держави релігійну війну, щоби ослабити державу, щоби ослабити нас, щоб зробити нас вразливими. Те Царство, яке розділиться саме в собі, не може встояти — це слова Бога. Якщо комусь щось не подобається, це не є причина воювати всередині країни один проти одного»,  — сказав Архіпастир.
Блаженніший владика зазначив, що «всі ми люди і ми можемо помилятися, але Бог дає людині покаяння».
За його словом саме тим, що у Церкві є покаяння і прощення, Вона відрізняється від усіх інших організацій, в тому числі політичних партій.
«Коли людина згрішить і каже Богові: “Боже, прости мене, я згрішив”, тоді Бог приймає людину у покаянні і ми прощаємо людину. В інших інституціях цього прощення немає: согрішив — в’язниця, вислання, вигнання з роботи, штрафи і так далі. А у Церкві є прощення. Від нас часто вимагають, щоб якщо хтось согрішив, то нам слід його розіпнути.  Ми так робити не можемо. Якщо ми послухаємо тих, хто нам це радить, то ми самі себе винищимо», — пояснив він.
Блаженніший владика підкреслив, що «якщо не буде на землі людей, які здатні прощати, то життя на землі перестане існувати. Доти ми живемо на землі, поки вміємо і можемо простити один одного. Коли це зникне, то ми самі себе винищимо. Не треба буде нам нічого, ніяких воєн».
Великим прикладом того, як люди повинні прощати один одному є Сам Господь.
«Господь прийшов на землю і взяв наші провини на Себе і знищив їх на Хресті. І це є великий приклад, як люди повинні прощати один одному. Коли Господа розіп’яли, то за сьогоднішнім виміром Він мав проклясти, сказати самі тяжкі слова, а Господь сказав, молячись Отцю Небесному: “Господи, прости їм, бо не знають, що творять”. Оце є відношення віруючої людини до тих, хто сьогодні є противниками, хто є супостатами Бога. Потрібно молитися, щоб Господь напоумив, щоб людина виправилась і почала творити правду», — сказав Його Блаженство.
Насамкінець Митрополит Онуфрій укріпив паству такими словами: «А там де, Бог, там перемога, там вічне життя. Тож ми повинні просити, щоб Бог простив усім людям їхні провини, щоб вони виправилися. І лише це буде правильним шляхом — шляхом віри і Божественної любові».
Відео: https://youtu.be/U-RNyV3hIzE
На сайті: https://bit.ly/3XizMtU

2023-01-18 13:16
Покаяння та його плоди — човен, на якому ми наближаємося до Бога — #ПроповідьПредстоятеля.
У своїй проповіді в день Навечір’я Богоявлення Блаженніший Митрополит Онуфрій розповів, як покаяння та його плоди — чесноти впливають на життя людини та її стосунки з Богом, повідомляє Інформаційно-просвітницький відділ УПЦ.
«Людина постійно або наближається до Бога, або йде від Нього, стає кращою або гіршою. Ми, як той човен, постійно рухаємося туди-сюди — то ближче до Бога, то далі від Бога, то ближче, то далі. Все життя триває ця боротьба: диявол нас від Бога відкидає, а ми намагаємося за допомогою молитви, покаяння, за допомогою молитов святих угодників наблизитись до Бога», — зазначив Предстоятель.
За словом Архіпастиря, коли людина йде від Бога, то гріхи, як каміння, тягнуть його на дно. Тому ми постійно повинні намагатися приносити покаяння.
Докладніше: https://bit.ly/3GSwre8

2023-01-18 13:41
#ПроповідьПредстоятеля Блаженніший Митрополит Онуфрій розповів, що робити з Богоявленською водою.
Предстоятель у день Навечір’я Богоявлення, коли відбувається Велике освячення води, розповів про властивості святині та як її правильно використовувати.
«На честь хрещення, яке звершував Іоанн Хреститель, сьогодні ми будемо також здійснювати Велике освячення води. Вода після молитов, після сходження на неї благодаті Святого Духа стає великою святинею», — зазначив він.
Блаженніший владика підкреслив, що коли людина приймає святу воду, то вона очищає її.
«Коли ми принесемо додому святу воду, ми маємо окропити цією водою своє житло, все, що у нас є в домі, включаючи тварин, тому що все живиться благодаттю Святого Духа. Ця свята вода має бути у людини постійно у домі. Є хороший такий звичай у людей, коли вони щодня, вранці після того, як приведуть себе до ладу, вмиються, звершать молитви, приймають після цього трошки святої води та шматочок просфорки чи антидору. Це дуже велика сила, якщо людина вживає це, вона допомагає їй переносити ті труднощі, складності земного життя, які ми зустрічаємо на своєму шляху», — розповів Архіпастир.
Відео: https://youtu.be/_-OaEHwdh5M
На сайті: https://bit.ly/3ZIkgt5

2023-01-19 13:16
Бог приніс на землю мир, щоб ми берегли його і примножували у своїй душі та навколо себе — #ПроповідьПредстоятеля 
Блаженніший Митрополит Онуфрій вкотре нагадав про те, що Господь не сприймає вбивства людей. «Господь хоче, щоб ті люди, які піднімають меч, заспокоїлися, покаялися і перестали так робити», — сказав Предстоятель у своїй проповіді у день Богоявлення.
«Сьогодні складний час – люди стріляють, вбивають один одного. Це звичайно наша ганьба. Це не те, чим людина може похвалитися. Якщо людина не вміє жити у мирі, а шукає собі ворога і вбиває його, то ця людина не перебуває в тому стані, в якому Господь хоче її бачити. Господь створив людей для того, щоб ми жили в мирі з Богом і один з одним, якщо ми піднімаємо меч і вбиваємо один одного, це для нас ганьба. Господь хоче, щоб ті люди, які піднімають меч, заспокоїлися, покаялися і перестали так робити», — наголосив Архіпастир.
Докладніше: https://bit.ly/3WoRuuL
Відео: https://youtu.be/C16hN8QSy0g

2023-01-22 12:31
#ПроповідьПредстоятеля Ніколи не залишайте молитву — Блаженніший #МитрополитОнуфрій.
У своїй недільній проповіді Блаженніший Митрополит Онуфрій нагадав, що молитва допомагає людині й у часи радості, а найбільше під час перенесення скорбот та закликав не залишати молитву.
Першосвятитель побажав, щоб Господь укріпляв усіх у терпінні.
«Не треба залишати молитву, — закликав він. — Молитва – це та сила, яка допомагає людині правильно себе поставити під час блаженства, благополуччя… І молитва допомагає людині під час скорбот, коли життя вдаряє різними способами й великі спокуси зустрічаються на її шляху. Якщо людина молиться, то вона і там себе може зберегти, може зберегти своє людське достоїнство і все витерпіти та перемогти. Нехай Господь молитвами Преблагословенної Владичиці нашої Богородиці й Приснодіви Марії та всіх святих допомагає нам».
Докладніше: https://bit.ly/3ktrqRP
Відео: https://youtu.be/M26C86Vkuy8

2023-02-26 13:16
#ПроповідьПредстоятеля Піст — це добра справа, яку ми робимо собі.
Блаженніший владика зазначив, що «людина повинна завжди противитися злу, але постом ця боротьба має бути сугубою, тобто ще більшою».
Як підкреслив він, «коли людина такий піст хранить, то для неї це є скарбом».
«Піст — це добра справа, яку ми маємо робити стосовно себе. Це є добра справа самому собі, небесний скарб. Є скарби земні, які міль поїдає і ржа істрібляє, під які злодії підкрадаються, підкопуються і крадуть. А є скарби духовні — це добрі справи, які ані моль, ані ржа не нищить, які злодії не крадуть. Саме до цього Свята Церква закликає нас перед Святим Великим постом», — сказав Його Блаженство.
Докладніше: https://bit.ly/3Z4Kvcz
Відео: https://youtu.be/2kxBiypr05Y

2023-02-26 20:11
#ПроповідьПредстоятеля Блаженніший Митрополит Онуфрій назвав три причини для прощення.
У своїй проповіді ввечері 26 лютого 2023 року, напередодні початку Великого посту, Блаженніший Митрополит Онуфрій розповів про важливість прощення для християнина. 
«Перед тим, як вступити у Великий піст, за вченням Церкви, за Святим Письмом, ми просимо одне в одного прощення. Тому що ми вступаємо в духовну боротьбу із самим собою, зі своїми недоліками та з дияволом, який постійно воює проти людини. Прощення має кілька причин, чому ми маємо пробачити одне одному», — зазначив Архіпастир.
Як наголосив Першосвятитель, по-перше, прощати один одному заповідав Бог: «Господь говорить людині у Святому Євангелії: “Якщо ви прощатимете людям провини їх, то простить і вам Отець ваш Небесний, а якщо не прощатимете людям провини їх, то і Отець ваш не пробачить вам гріхів ваших” (Мф. 6. 14,15). Ці слова дублюють інші слова Спасителя: “Якою мірою міряєте, такою буде вам відміряно” (Мк. 4:24)».
Блаженніший владика пояснив, чому Господь називає такою важливою умовою спасіння саме прощення.
«Господь готовий усім нам пробачити, але та людина, яка не може пробачити ближнього, не може в собі вмістити прощення Боже. Так влаштовується душа людини, що якщо я не хочу іншого пробачити, то мене можуть прощати, але я цю благодать не приймаю, її відкидаю від себе. І щоб ми не були засуджені за те, що отримали благодать прощення і не прийняли її, Бог не дає людині прощення, якщо людина не прощає свого ближнього. Святе Письмо говорить, що якщо ти маєш щось зі своїм противником, постарайся на шляху примиритися з ним, щоб він не віддав тебе судді», — сказав він.
За його словами, ще однією причиною — є наша духовна безпека, щоб ми, «борючись з дияволом, не мали позаду противника, який може вдарити в спину». «Ми повинні зі своїми братами помиритися і зосередити всі свої сили на те, щоб перемогти диявола», — сказав Блаженніший владика.
Третьою причиною Митрополит Онуфрій назвав прагнення уподібнитися до Бога, Який є Любов.
«Бог Сам прийшов на землю, взяв нашу зіпсовану гріхом природу, очистив її, освятив, взяв наші гріхи на Себе, будучи невинним, розіп’яв їх на Хресті. Тобто Бог показав велику Божественну любов до нас. І людина, створена за образом Божим, має на меті уподібнитися Богу. Сказано, що Господь створив людину за образом Своїм і подобою. Образ усі отримали, а подобу людина набуває. Той, хто трудиться, стає подібним до Бога, а той, хто грішить, не бореться з собою, не може бути подібним до Бога».
Як зазначив Предстоятель, «уподібнюємося ми до Бога тоді, коли любимо ближнього так, як Бог любить кожного з нас. Тому, прощаючи ближньому, тим самим людина уподібнюється до Бога, Який нас прощає, і наповнює свою душу Божественною силою, благодаттю, яка допомагає людині гідно жити на землі і бути спасенною на Небі… Така людина починає відчувати блаженство, вона щаслива, радісна, їй добре. А в іншому випадку людина перебуває постійно у скорботах, тому що душа хоче бути подібна до Бога і страждає».

2023-02-27 17:56
#ПроповідьПредстоятеля про те, для чого Господь встановив піст, та про засоби боротьби з дияволом.

«Піст бере початок з Раю, коли Адам і Єва жили в блаженстві, жили перед Божим лицем, жили в мирі, в радості, вони відчували те почуття, яке називається щастям у повному, справжньому сенсі цього слова, – розповів Блаженніший Митрополит Онуфрій. – І Господь постановив Адамові та Єві піст – не їсти від дерева пізнання добра і зла. Цей піст був необхідний для того, щоб через утримання Адам зміцнював свою любов до Бога, свою відданість, вірність своєму Творцеві».
Відео: https://youtu.be/ygVk9PzCGlE

2023-03-05 19:26
#ПроповідьПредстоятеля Навернути людину у Православну віру можна лише за допомогою любові.
У своїй проповіді в Неділю Торжества Православ’я Блаженніший Митрополит Київський і всієї України Онуфрій пояснив пастві, чому важливо берегти чистоту віри, а також що необхідно зробити, щоб навернути когось до Православ’я. Про це повідомляє Інформаційно-просвітницький відділ УПЦ.
За словами Блаженнішого Митрополита Онуфрія, як морський простір неможливо переплисти без корабля, так і для людини неможливим є спасіння без Церкви. Знаючи це, диявол намагався знищити Церкву за допомогою гонінь, а згодом і за допомогою єресей.
«Але Главою Церкви є Христос, і ніхто не може перемогти Христа, а отже ніхто не може перемогти Його Церкву», — наголосив Архіпастир.
Його Блаженство звернув увагу на нерозуміння деяких людей, які говорять: «Яка різниця яка віра? Головне вірити в Бога, а як ти віруєш — це неважливо».
Відповідаючи на такі твердження, Предстоятель зазначив, що для спасіння вірити в існування Бога недостатньо, адже необхідно ще й творити волю Божу.
«Якщо ж ми не знаємо правильно, Хто Такий Бог, то ми не можемо знати, що Він від нас хоче. І ми не можемо творити Його волю, навіть, бажаючи це робити», — підкреслив Першосвятитель.
За словами Предстоятеля, Свята Церква Православна — це святий путівник, який кожній людині показує шлях, що веде до Царства Небесного. Завдяки Православній вірі навіть останній грішник може в одну мить піднятися, як це сталося із благорозумним розбійником.
Також берегти чистоту віри важливо і тому, що єресі служать причиною релігійних протистоянь.
«Коли в країні дають початок протистоянню на релігійному ґрунті, країна перебуває в небезпеці поділу, розпаду», — наголосив Блаженніший владика.
Окрім того, у своєму слові Предстоятель розповів про єдиний засіб, за допомогою якого можна навернути іншу людину в Православну віру.
«Якщо я хочу, щоб хтось став православним, то це не робиться за допомогою вогню та меча, це робиться за допомогою любові. Покажи, що в тобі більше любові, ніж у твоєму супротивнику. І твій супротивник до тебе прийде. А якщо ти хочеш його вогнем і мечем підкорити, то нічого не вийде, ти лише його озлобиш і віддалиш ще далі від себе», — сказав Блаженніший Митрополит Онуфрій.
Текст: https://bit.ly/3mtWtOx
Відео: https://youtu.be/oIKedRp2lCo

2023-03-12 12:25
#ПроповідьПредстоятеля Бог дав нам великих і сильних молитвеників – Предстоятель про преподобних Печерських. 

Блаженніший Митрополит Онуфрій у своїй проповіді в Києво-Печерській Лаврі в день пам’яті Собору преподобних обителі розповів, що святі отці моляться за всіх нас, «щоб ми стали причасниками духовної досконалості, яку мали вони». 
Докладніше: https://bit.ly/3J8VI5a
Відео у кращій якості: https://youtu.be/EdsjjjiB5As

2023-03-12 13:38
#ПроповідьПредстоятеля Молімось, щоб Бог змінив думки людей, які хочуть, щоб братія покинула свою обитель — Блаженніший Митрополит Онуфрій.

Архіпастир попросив у пастви молитов.

«Прошу у вас, дорогі брати і сестри, молитв, щоб Господь змінив думки тих людей, які хочуть, щоб братія покинула святу обитель, щоб тут далі горіла лампада молитви, щоб могли кожен з вас прийти сюди, посповідатися, причаститися і поклонитися святим угодникам Печерським», — сказав він.

«Нехай молитвами святих преподобних отців Антонія, Феодосія і всіх Печерських чудотворців Господь благословить нашу землю миром, щоб перестали лунати постріли, щоб люди примирилися один з одним, щоб у своєму житті йшли тим шляхом, яким пройшли наші преподобні отці, шляхом, який називається шлях спасіння, який веде людину до Царства Небесного», — побажав Митрополит Онуфрій.

Докладніше: https://bit.ly/3YIv4pt
Відео у кращій якості: https://youtu.be/4T21LQvvkC4

2023-03-19 12:59
📹ВІДЕО #ПроповідьПредстоятеля Хрест — це знамено нашої перемоги — Блаженніший Митрополит Онуфрій.
Блаженніший Митрополит Онуфрій у своїй проповіді у Неділю третю Великого посту, Хрестопоклонну розповів про значення Святого Хреста у житті віруючої людини.
Відео: https://youtu.be/_l3kt2iFA3M 
Докладніше: https://bit.ly/3FzhYEj

2023-03-19 17:54
#ПроповідьПредстоятеля Силою Чесного і Животворящого Хреста нехай Господь зруйнує всю силу, яка повстає проти правди Божої — Предстоятель.
Звертаючись до вірян під час Літургії у Неділю третю Великого посту, Хрестопоклонну, Блаженніший Митрополит Онуфрій закликав молитися, щоб Господь дарував братії Києво-Печерської Лаври Свою милість залишитися у святій обителі і продовжувати у ній подвиг молитви. Про це повідомляє Інформаційно-просвітницький відділ УПЦ.
Предстоятель наголосив, що саме наша Церква будувала Києво-Печерську Лавру, а також відбудовувала її після закриття обителі у ХХ столітті.
Людям, які хочуть відібрати Лавру, за словами Блаженнішого владики, слід було б збудувати щось своє.
“Я прошу вас, дорогі брати і сестри, щоб ми стали на молитву, щоб ми підняли руки і піднесли свої молитви за нашу Україну, нашу батьківщину, за владу, за воїнство і за весь наш народ, щоб Господь благословив усіх нас миром. Особливо помоліться за братію святої обителі, за владику намісника, щоб Господь подарував їм милість залишитися на цьому місці і продовжувати тут той подвиг, який люди не бачать, але який приносить всім користь — подвиг молитви за свою землю, за свою батьківщину, за свій народ”, – звернувся до пастви Першосвятитель.
Докладніше: https://bit.ly/3FClVYF
Відео: https://youtu.be/_l3kt2iFA3M
На русском: https://bit.ly/3n8gyKj
In English: https://bit.ly/3FCUxtM

2023-03-26 06:54
#ПроповідьПредстоятеля в Києво-Печерській Лаврі. 
26.03.2023
«У Святій обителі звучить сильна молитва. Світ живе не за рахунок розмов, а молитвами. Прошу вас, браття і сестри, молитися за братію, щоб вони могли тут звершувати своє служіння і підносити свої молитви і надалі - за весь світ, за наше воїнство, владу і всіх нас» - Блаженніший Митрополит Онуфрій.
https://fb.watch/jvFrg_jbcC/

2023-03-26 11:14
Світ потребує не багатослів'я, а молитви – Блаженніший Митрополит Онуфрій.
#ПроповідьПредстоятеля у 4-ту Неділю Великого посту.
https://youtu.be/-b3A3WTJxkk

2023-04-02 06:39
#ПроповідьПредстоятеля в Києво-Печерській Лаврі. 02.04.2023.
🙏Бог закликає людину до покаяння різними шляхами — Блаженніший Митрополит Онуфрій
https://youtu.be/PPEkdPv2Ddw

2023-04-07 19:31
#ПроповідьПредстоятеля Бог дивно дбає про кожну людину - Блаженніший Митрополит Онуфрій.
У своїй проповіді в день свята Благовіщення Пресвятої Богородиці Предстоятель наголосив, що «Бог дивно дбає про кожну людину».
«Пресвята Діва Марія народила у світ Сина Божого, Спасителя світу, Великого Архієрея, Великого Первосвященника, Який Своєю Кров’ю увійшов до Небесної Святая Святих і відчинив двері спасіння для кожної людини», – зазначив Блаженніший Митрополит Онуфрій.
За словами Першосвятителя, завдяки Відкупительному подвигу Господа, спастися тепер може кожна людина, яка лише забажає цього.
«Єдине, що від нас потрібно – захотіти увійти до Царства Небесного, захотіти повернутися до втраченого Раю. Решту Бог за нас зробив. Але для того, щоб це бажання в собі виховати, людина має працювати над собою», – пояснив Блаженніший владика.
Докладніше: https://bit.ly/3UqIWnF
Відео: https://youtu.be/RLYm-e6VTnc

2023-04-09 13:14
#ПроповідьПредстоятеля Наближається час, коли доведеться давати Богу відповідь за усі свої вчинки, думки, почуття, за все, що ми зробили.
У своїй недільній проповіді Блаженніший Митрополит Онуфрій розповів, що Господь увійшов в Єрусалим як Переможець смерті, але смиренно, та наближається час, коли Господь прийде знову на землю, та вже не для Спасіння людського роду, а для того, щоб створити Свій праведний суд. 
Відео: https://youtu.be/v05QT5YLuLU
Докладніше: https://bit.ly/3UnTa89

2023-04-15 11:20
☦️ #ПроповідьПредстоятеля Щоб стати жителем Раю, потрібно лише бажання людини.
Архіпастир пояснив, що «кожній людині, для того, щоб бути жителем Раю, треба тільки побажати», але це бажання має свої конкретні форми. 
«Господь за нас все зробив. Треба тільки побажати і ці бажання наші виражаються у своїх формах, — зазначив він, — це молитва, як вираз нашого бажання бути чистим і спасенним, покаяння, піст, добрі діла, все добре, що написано у Святому Письмі, що ми маємо виконувати. Все це є символи нашого бажання бути спасенним, а спасає людину Божественна благодать, яка дається людині даром ради спасіння, ради Воскресіння із мертвих Господа і Спасителя нашого Іісуса Христа».
Текст: https://bit.ly/3oh7PpV
https://youtu.be/_9C87uBWY_4

2023-04-23 13:21
🔴☦️Вірити у Бога — це вручити себе в Його Святі руки та творити Божу волю — #ПроповідьПредстоятеля.

Блаженніший Митрополит Онуфрій у своїй проповіді в неділю Антипасхи розповів, що потрібно пізнавати Бога не лише розумом, а й довірити Йому все своє життя та виконувати Його Святу волю. 
Докладніше: https://bit.ly/449qvbN
Відео у кращій якості: https://youtu.be/RtfQLQGJlEQ

2023-04-30 13:05
#ПроповідьПредстоятеля 
🙏☦️Блаженніший Митрополит Онуфрій розповів, що значить перетерпіти випробування цього віку.
«Терпіння — це те наповнення любові, яке ми повинні мати до своїх неприятелів», - сказав Першосвятитель.
«В усі часи християнської ери були свої випробування. Як правило, були перемішані правда з неправдою. Неправди завжди було більше, але наші предки мужньо все терпіли. Що значить перетерпіти випробування цього віку? Це значить, що ці випробування не мають нас відірвати від Христа, від любові Божої», — пояснив він та підкреслив, що усі ті, хто ображають християн, неправдою намагаються озлобити їх. І насправді мають на меті одне: «Вони хочуть відірвати таку людину від Бога, щоб вона стала такою, як вони».
«Але ми не повинні бути такими. Навіть якщо про нас говорять дуже погано і абсолютну неправду, ми повинні мужньо терпіти і триматися Бога, жити по священним Божественним законам, які навчають нас любити ворогів своїх, благословляти тих, хто нас проклинає, і молитися за тих, хто нас ображає».

2023-04-30 17:28
#ПроповідьПредстоятеля Служити Богу, вносити у свої сім’ї закони Божі, бути мужніми, як жони-мироносиці — Слово Предстоятеля у християнський жіночий день.
У своїй проповіді в день пам’яті святих жон-мироносиць Блаженніший Митрополит Онуфрій нагадав, що цей день ще вважають християнським жіночим днем.
«В цей день ми святкуємо пам’ять тих святих жон, які були чисті душею і тілом, які служили Богу, любили Бога, які виконували Божественні закони. І ці закони вони вносили у свої сім’ї і між своїх друзів і навчали їх. Це було їхнє служіння», — зазначив Архіпастир.
За словом Блаженнішого владики, навіть до цього дня «ми дивуємося сміливості й мужності святих жон-мироносиць».
«Коли Спаситель висів на Хресті, то апостоли, здавалося, більш мужні, сильні, але, боячись іудеїв, поховалися, — сказав Прешосвятитель, — а святі жони-мироносиці мужньо стояли напроти Спасителя і дивилися, як Господь страждає, як Господь відкупляє рід людський від нашого гріхопадіння».
Докладніше: https://bit.ly/3VgwOpO
На русском.

2023-05-07 13:28
#ПроповідьПредстоятеля Невдячність — один з найбільших гріхів.
У своїй проповіді у Неділю про розслабленого Блаженніший Митрополит Онуфрій нагадав, що все, що є в людини, саме її життя — це дар Божий і тому, важливо про це пам’ятати і дякувати Творцю. 
«Один із найбільших гріхів — це невдячність, — підкреслив Архіпастир, — оскільки все, що ми маємо, чим ми користуємось, чим ми живемо — все це дари Божі».
Першосвятитель наголосив, що, першими словами нашої молитви кожного дня мають стати слова вдячності Богу: «Коли ми встаємо вранці, то одними з перших слів, які повинні вийти з наших вуст, з нашого серця, мають бути: “Дякую, Тобі Господи, за те, що Ти мені подарував життя, що Ти мене призвав із небуття у буття, дав мені можливість насолоджуватися красотами, благолєпієм і солодкістю цього Твого творіння, яким Ти мене оточив”».
Текст: https://bit.ly/3B0cEqy
Відео у кращій якості: https://youtu.be/Rv6dW_CH-KA

2023-05-07 14:34
#ПроповідьПредстоятеля Предстоятель розповів, у чому полягає вірність Богові.
У своїй недільній проповіді Блаженніший Митрополит Онуфрій зазначив, що Бог від людини не чекає жодних декларацій, справжня вірність Богові полягає у виконанні Його заповідей. 
«Вірність Богові у чому полягає? Не в декларації, коли я буду говорити багато, складно і заплутано, а в тому, щоб виконувати священні Божественні заповіти, які Бог подарував нам ради нашого спасіння, ради нашої користі», — підкреслив Предстоятель.
Він наголосив, що «Богові не треба нашого посту, нашої молитви, нашого колінопреклоніння, інших діл, а це потрібно нам».
«Коли ми це робимо, ми проявляємо послух до Бога, ми виконуємо той закон, який Бог поклав для людини, який веде людину до Істини, Якою є Христос. Коли ми виконуємо священні Божественні закони, то самі стаємо священними», — пояснив Блаженніший владика.
За словом Архіпастиря, згідно з якими законами людина живе, такою вона згодом і стає.
«У злодіїв, до прикладу, є свої правила. Якщо людина живе тими правилами, то вона злодій або завтра стане злодієм. Якщо людина живе згідно з Божественними священними законами, то вона сама стає священною і подібною до свого Святого Творця», — зазначив Його Блаженство.
«Тому, дорогі брати і сестри, ми повинні намагатися, наскільки це можливо, виконувати Божественні заповіді, жити в законі Божественної любові. Звичайно, що ми спотикаємося десь, у нас щось не виходить, не вдається. Для цього Бог нам подарував покаяння. Якщо я хотів щось зробити добре, а в мене не вийшло, то я повинен сказати: “Господи, я хотів зробити, але в мене нічого не вийшло. Прости мене і помилуй мене”. У Бога милості більше, ніж хтось собі може уявити. І Господь простить людину і буде допомагати нам в усіх труднощах, складнощах життя. І ми завжди будемо переможцями над усіма спокусами, над усіма випробуваннями, які людина зустрічає на шляху свого земного мандрування. Якщо ми так будемо жити, то коли настане час предстати перед Богом, а цей час для кожного наступить, то ми сподобимося отримати від Бога прощення, милість і бути там, де є те Царство, яке Господь повернув нам через Своє Преславне Воскресіння, Царство, у якому насолоджуються усі праведні, які прославляють Отця і Сина і Святого Духа», — підсумував Митрополит Онуфрій.
Відео: https://youtu.be/Rv6dW_CH-KA
Текст: https://bit.ly/42hX0TB
На русском: https://bit.ly/417Ioos
In English: https://bit.ly/3nGt30v

2023-05-14 11:27
#ПроповідьПредстоятеля Блаженніший Митрополит Онуфрій пояснив, чому люди не відчувають себе щасливими.
Попри те, що розбудова життя лише на священних Божественних законах веде людину до вічного спасіння, сьогодні ці закони не в пошані. Про це у своїй проповіді в Неділю про самаряниню сказав Предстоятель.
Першосвятитель розтлумачив Євангельське зачало дня, про те, що «Господь готовий дати кожній людині благодать живої води».
«Але лише та людина, яка живе згідно з Божественними законами, яка вклоняється Богу в дусі та істині, здатна вмістити в собі цю благодать, — сказав Блаженніший владика. — І ця благодать зробить нас щасливими».
Розмова з самарянкою, за його словом, є багатою богословськими смислами та відкриває нам чимало таємниць майбутнього життя.
Зокрема, Його Блаженство звернув увагу на важливу обставину: щоб «вклонятися Богу в дусі та істині», потрібно знати, Хто Такий Бог.
Докладніше: https://bit.ly/41EwAKC
Відео: https://www.youtube.com/watch?v=u2i-QGY17-s
На русском: https://bit.ly/3I5H6Ug
English.

2023-05-21 14:12
#ПроповідьПредстоятеля Що необхідно робити, щоб бути почутим Богом.
У своїй проповіді у Неділю 6-ту після Пасхи, про сліпого, Блаженніший Митрополит Київський і всієї України Онуфрій розповів, що необхідно робити людині, щоб вона була почута Богом. Про це повідомляє Інформаційно-просвітницький відділ УПЦ.
Предстоятель звернув увагу, що в євангельській історії про сліпого дуже повчальними є для нас слова зціленого від сліпоти чоловіка, який сказав, що «Бог грішників не слухає, але якщо хто шанує Бога і творить волю Його, того Бог слухає» (Ін. 9, 31).
«Коли ми молимося, коли ми щось просимо у Бога, то ми повинні, якщо ми хочемо бути почутими, намагатися шанувати Бога, творити волю Його», – зауважив Архіпастир.
За словами Його Блаженства, шанувати Бога і творити волю Божу – це синоніми, адже шанувати Бога – це означає творити Божественні заповіді. А отже, лише та людина по-справжньому вшановує свого Творця, яка творить Божественні заповіді.
«Бог є любов, і Його закони, заповіді, які нам Господь дав, це є заповіді любові. І той, хто живе по цим заповідям любові, сам стає вмістилищем любові і сам стає любов’ю. А мета людського життя якраз і полягає в тому, щоб полюбити Бога всім серцем своїм, всією душею своєю, всім розумінням своїм, і у тому, щоб полюбити ближнього свого, як себе самого», – сказав Першосвятитель.
Блаженніший владика нагадав, що любов до Бога і любов до ближнього є самими головними заповідями, які людина повинна виконувати, і «коли ми виконуємо ці заповіді, то ми стаємо наслідниками вічного спасіння на Небі».
«Ми повинні прагнути, наскільки хто може, підкорювати себе Божественним законам, тому що це закони життя, це закони любові, це закони, які роблять людину щасливою в справжньому і дійсному розумінні цього слова, це закони, які роблять людину спасенною», – підкреслив Архіпастир.
Підсумовуючи, Блаженніший Митрополит Онуфрій наголосив, що коли ми будемо творити волю Господню, то сильною буде молитва наша і Бог почує нас, і пошле нам мир в душі наші, і мир в державі нашій, і благословить весь світ.
Відео: https://youtu.be/s2Q30GQmVOE
На сайті: https://bit.ly/3OvNMPI
На русском: https://bit.ly/3pTDtdM
In English: https://bit.ly/43cuFhq

2023-05-22 16:08
#ПроповідьПредстоятеля Святитель Миколай допомагає навіть невіруючим людям.
Блаженніший Митрополит Онуфрій у своїй проповіді в день пам’яті святителя Миколая Чудотворця розповів про сучасні чудеса угодника Божого.
«Праведні не вмирають, вони продовжують робити свої праведні та добрі справи, які вони звершували у своєму земному житті й сьогодні. І дуже великим і дивним прикладом цього є святитель Миколай, який названий чудотворцем, тому що він творив і творить багато дивних чудес», — сказав Предстоятель.
Блаженніший владика розповів про чудо, яке святитель звершив в радянські часи, допомігши невіруючим людям, які згодом стали православними християнами.
Була сім’я, чоловік і дружина, які жили в радянські часи та були комуністами, невіруючими людьми.
Чоловік з дружиною загубили партійні квитки, коли каталися на лижах, а в радянську епоху втратити партійний квиток було дуже небезпечно для людини, пояснив Архіпастир. Вони довго не могли знайти втрачене і тоді згадали, що чули про святого Миколая, до якого звертаються віруючі за допомогою.
«Вони сказали: “Святий Миколай, допоможи нам знайти наші квитки, ми тобі поставимо свічку”. Після цієї молитви прийшла до них думка, ще раз пройтися тими самими місцям, де вони були. За кілька кроків вони побачили, що на дорозі лежать два партійних квитки, акуратно, немов би спеціально покладені — чистенькі, не мокрі — зраділи, здивувалися, сховали білети та поїхали додому і забули про все, що відбулося. Тим більше вони почали це по-людськи осмислювати й вирішили, що ніхто їм не допомагав, а це просто щасливо так сталося. Пройшов певний час, і у сні їм з’явився святитель Миколай і говорить: “Партійний квиток, я вам допоміг знайти, а де свічка, яку ви обіцяли мені поставити?” Вони так злякалися, що вранці тільки піднялися, вмилися і побігли в церкву. Купили свічку, стали посеред храму перед іконами, стоять і не знають, що робити. Тоді до них підійшов священник, до якого вони звернулись: “Нам тут Миколаю потрібно свічку поставити”, — а ікона весь цей час була перед ними. І священник зрозумів, що ці люди, яких щось привело до храму, не просто зайшли. Він запитав у них у чому справа. Вони все розповіли йому, і священник зрозумів, що святитель Миколай їм допомагав не для того, щоб від них свічку отримати, а для того, щоб привести їх до храму, і щоб священник їм пояснив, Хто Такий Бог, Творець, хто такі святі угодники… Він все їм пояснив, і ці люди увірували та стали добрими християнами», — таку історію розповів Першосвятитель.
За його словом, святий Миколай допомагає всім, і віруючим, і невіруючим: «але віруючим він допомагає для того, щоб укріпити віру, щоб її удосконалити, а невіруючим допомагає для того, щоб вони набули віру у Бога».
Відео: https://youtu.be/WKYC4tPa-vY
На сайті: https://bit.ly/3Wsv1ON

2023-05-22 16:13
​​#ПроповідьПредстоятеля Для чого людині потрібна віра в Бога?
Блаженніший Митрополит Онуфрій у своїй проповіді в день пам’яті святителя Миколая Чудотворця розповів, чому віру в Бога потрібно мати кожній людині, повідомляє Інформаційно-просвітницький відділ УПЦ.
«Господь не тільки спасає людину, а допомагає у всьому. Якщо людина знайде Бога в житті своєму, вона з’єднується з Ним, тоді її земне життя проходить зовсім по-іншому. Так, вона зустрічає скорботи, хвороби, всілякі неприємності, труднощі земного життя, як і всі, але вона їх переносить зовсім по-іншому. Вони для неї не є трагедією, вони не позбавляють її людського достоїнства. Вона залишається людиною і залишається християнином. А християнин — це дуже високе звання, це людина, яка є послідовником Христа, який є наш Спаситель, Який єдиний безгрішний», — наголосив Першосвятитель.
Його Блаженство побажав молитвами святителя Миколая отримати допомогу від Господа, щоб «удосконалювали свою віру, вибудовувати своє життя на Божественних законах та заповідях».
«Людські закони, які йдуть у розріз із Божественними законами, то якщо вони навіть багатообіцяючі, вони ведуть людину до смерті. А Божественні закони, якщо вони навіть сьогодні для нас здаються жорстокими, тяжкими, немодними, вони все-одно ведуть людину до життя. Тому що їх подарував Бог, який Сам є любов’ю і життям. Нехай молитвами святителя Миколая, Господь допомагає нам керувати своїм життям по волі Божественній і щоб Господь послав мир на нашу землю, щоб перестали звучати постріли, щоб перестали гинути люди, і щоб ми в мирі, в радості, в єдності у Христі проводили своє земне життя. А коли Господь нас призве до вічності, щоб ми сподобилися тієї радості і блаженства, якими насолоджується святитель Миколай у Христі Іісусі, Господі нашому», — підсумував Предстоятель.
На сайті: https://bit.ly/43gVy3P
Відео: https://youtu.be/WKYC4tPa-vY

2023-05-26 06:48
#ПроповідьПредстоятеля Архіпастир розповів, що стає з людиною після прийняття Тіла і Крові Христа.
Навіть ангели не мають такої честі, якою нагородив Господь людську природу Своїм Святим Вознесінням. Про це сказав Блаженніший Митрополит Онуфрій у своїй проповіді у день Вознесіння Господнього.
«Через Своє Святе Вознесіння Господь підніс людську природу до Небес і посадив її праворуч Небесного Бога і Отця. І тепер людська природа, яку Христос на Себе прийняв, знаходиться на небі одесную, тобто праворуч, від Небесного Бога і Отця. Це така честь, якої навіть не мають ангели», — наголосив Архіпастир.
Блаженніший владика розповів, що через Своє Святе Вознесіння Господь послав нам Духа Святого, Духа Утішителя, Який наповнив і оживив Церкву, де Господь перебуває з нами у всі дні до кінця віку.
«У Церкві Господь перебуває з нами не тільки як Бог, бо як Бог, Господь перебуває скрізь і завжди. У Церкві Господь перебуває з нами, як Боголюдина. У Церкві Господь дає нам вкусити Своє Пречисте і Божественне Тіло, дає нам пити Свою Пречисту та Божественну Кров. І через причастя Святих Тайн ми отримуємо закваску вічності, наша плоть перетворюється на таку, яка є у Христа після Воскресіння. Через прийняття Святих Христових Тайн ми робимося здатними вмістити в собі дар вічного життя та блаженства», — зазначив він.
На сайті: https://cutt.ly/YwqYy3zo
На русском: https://cutt.ly/9wqYfIod
In English: https://cutt.ly/YwqYEphB

2023-05-26 07:29
#ПроповідьПредстоятеля Для людини, яка навчилася любові у Бога, немає непереборних перешкод — Блаженніший Митрополит Онуфрій.
У своїй проповіді в день Вознесіння Господнього Блаженніший Митрополит Онуфрій розповів про єдино вірний життєвий шлях, який приносить людині користь. 
Першосвятитель зазначив, що у своїх молитвах ми просимо Господа зміцнювати нас, щоб проходити наш земний шлях твердо: «не вагаючись, не хитаючись, не падаючи — твердими ногами йти до Бога».
«Єдиний шлях, який приносить людині користь – це коли людина йде до Бога. Коли вона йде тими стежками, які Господь нам написав. Ці стежки прикрашені Божественними заповідями та законами», — сказав він.
Його Блаженство нагадав, що «Бог є Любов, і Його закони є законами любові».
Докладніше: https://cutt.ly/YwqYhn2M
На русском: https://cutt.ly/6wqYAhZB

2023-05-26 08:25
#ПроповідьПредстоятеля Молимося, щоб Господь умиротворив серця тих, хто воює проти нас.
У своїй проповіді 25 травня Блаженніший Митрополит Онуфрій закликав до молитов про умиротворення сердець тих, хто «воює проти нас, хто порушує ритм і порядок нашого життя». 
«Війна — це не те явище, яке Бог благословляє. Бог благословляє, щоб люди жили у мирі один з одним, тому що всі ми діти Божі. І ми маємо про це пам’ятати. Бог хоче, щоб діти жили у мирі один з одним. Але диявол хоче іншого. Він хоче, щоб люди вбивали один одного, щоб нападали один на одного. Ми молимося, щоб Господь умиротворив тих, хто воює проти нас, хто порушує ритм і порядок нашого життя».
Предстоятель побажав усім миру Христового.

«Нехай Господь, Який піднісся на небо, піднесе нас над гріхом, щоб ми не були під його владою, щоб у нас у душі царював мир Христовий, який понад усяке розуміння».
На сайті: https://cutt.ly/dwqYRYZ7
На русском: https://cutt.ly/VwqYGcsI

2023-05-28 16:08
#ПроповідьПредстоятеля Люди грішать з двох причин: зі слабкості або ж через неправильне розуміння Бога.
У своїй проповіді в неділю святих отців І Вселенського Собору Блаженніший Митрополит Онуфрій розповів про те, чому важливо зберігати правильне розуміння Бога і чистоту Православної віри. 
Першосвятитель пояснив, що люди грішать з двох причин. Одна з них — слабкість, а інша — неправильне розуміння Бога.
«Свята Церква сьогодні згадує святих отців Першого Вселенського Собору, які захищали чистоту Святої Православної віри, непошкодженість віри, — зазначив він. — Віра — це путівник до Неба, до спасіння. Якщо путівник буде давати неправильні вказівки, то людина ніколи не досягне своєї мети. Тому святі отці намагалися зберегти чистим і непошкодженим цей путівник».
За словом Архіпастиря, відстоювання чистоти віри на Вселенських Соборах звершувалися задля захисту віруючих від тих гріхів, які вчиняються через незнання, через неправильне розуміння Бога.
«Ми сьогодні вшановуємо молитовно святих отців Першого Вселенського Собору і молимося, щоб вони просили Бога дати нам розум, силу, мужність, щоб ми захищали і берегли чистоту Святої Православної віри — цей путівник до Неба. Було ще багато Вселенських Соборів — всього їх було сім, ними була відображена чистота Святої Православної віри», — сказав Блаженніший владика.
Предстоятель побажав, щоб кожен намагався глибоко пізнати свою віру, те, Хто є Бог, чого Він хоче від людини і ким ми є самі.
«Це дуже важливо знати для людини, — наголосив він. — Якщо вона це розуміє, то багато з тих перешкод, які зустрічає в житті, проходить безболісно. Кожна людина створена для спасіння, її душа хоче бути з Богом і хоче бути спасенною. Якщо ми будемо так жити і так трудитися, то в нас є велика надія на те, що коли ми закінчимо своє земне життя, ми успадкуємо те Царство, заради якого Господь створив людину, яке Господь повернув людині після Свого Воскресіння, Царство, яке називається Небесним Царством, у Христі Іісусі, Господі нашому».

На русском: https://shorturl.at/cklPS
In English: https://shorturl.at/akzE6

2023-06-04 19:59
#ПроповідьПредстоятеля Предстоятель розповів, де слід шукати відповіді на питання, які нас турбують.
У кожній людині є образ Бога-Трійці, який вона повинна зберігати. Про це Блаженніший Митрополит Онуфрій сказав у своїй проповіді в День П’ятидесятниці, повідомляє Інформаційно-просвітницький відділ УПЦ.
У своєму слові Його Блаженство звернув увагу на прагнення людини насолоджуватися красою Божественного творіння через пізнання світу. Саме це спонукає її досліджувати космос, морські глибини, пустелі, ліси тощо. Але усю цю красу вона може знайти у собі, тому що внутрішній світ людини є образом її Творця – Бога-Трійці.
Зважаючи на це, Першосвятитель наголосив на важливості для кожного берегти у собі цей образ від гріха, адже гріх нищить красу і світло образу Божого у людині і вносить в неї темряву смерті.
“Смерть – це існування без Бога. Смерть не полягає в тому, що людина йде в небуття. Просто без Бога немає життя. Бог є життя. Хто живе без Бога, хто відвернувся від життя, той помер», – зазначив Архіпастир.
За словами Блаженнішого владики, якщо людина відвертається від Бога, то вона сильно страждає, адже усі ми створені для того, щоб жити з Богом.
“Кожна людина створена для радості, і вона хоче радості, хоче утішення, хоче світла, хоче добра. Ми повинні берегти в собі цей внутрішній світ, внутрішній образ Троїчного Божества – свій розум, своє целомудріє, свою чистоту. А як це робити, навчає нас Святе Письмо”, – сказав Предстоятель.
Блаженніший Митрополит Онуфрій наголосив, що у Біблії є відповіді на всі запитання, які людину можуть хвилювати – чи в сенсі духовного, чи суспільного життя.
“Там на все є відповіді. Просто потрібно читати і намагатися жити відповідно до тих святих законів, які написані у Святому Письмі. Тоді наш внутрішній світ буде в гармонії, буде в мирі з Богом і благословення Боже перебуватиме на нас”, – сказав Першосвятитель.
Відео: https://youtu.be/4bqgH171zVg
На сайті.
На русском.
In English.

2023-06-14 12:57
#ПроповідьПредстоятеля Тілесне здоров’я не допомагає людині, якщо вона має душевні недуги.
Блаженніший Митрополит Онуфрій у своїй проповіді в день пам’яті преподобного Агапіта Печерського, лікаря безмездного розповів, чому мати духовне здоров’я не менш важливо, ніж тілесне. 
«Преподобний Агапіт, який тут на землі прославився дивними зціленнями, які він випрошував у Бога для людей, він і сьогодні предстоїть перед престолом Божим і допомагає людям, які приходять до нього з вірою, з любов’ю до Бога, і вони отримують зцілення тілесних недугів, а ще більше душевних», — зазначив Архіпастир.
За словом Першосвятителя, «наші тілесні хвороби важкі, але душевні ще важчі. Буває так, що люди в душі так страждають, що легше б було, щоб якісь хвороби тілесні були у них, аніж в душі його мучать демони і пристрасті».
Блаженніший владика підкреслив, що, прославляючи пам’ять преподобного Агапіта, ми молимося, щоби він просив Бога послати нам те, що потрібно для спасіння.
«Перше — здоров’я духовне і душевне. Бо без здоров’я духовного і тілесне здоров’я не допомагає людині. По-друге, підкріпив наші тілесні немощі, щоб ми могли звершувати своє земне служіння, звершувати його так, щоб нашим життям прославлялось Пресвяте ім’я Боже», — сказав він.
Докладніше: https://cutt.ly/IwrkgpWm
Відео: https://youtu.be/RDcAC4KSpfE
На русском: https://shorturl.at/rxUV3
In English: https://shorturl.at/dsCJP

2023-06-18 15:46
#ПроповідьПредстоятеля Сьогодні всі ми складаємо іспит на любов – Блаженніший Митрополит Онуфрій.
У своїй проповіді в другу Неділю після П’ятидесятниці Блаженніший Митрополит Онуфрій розповів, як укріпитися на шляху спасіння людині, яка постійно впадає у гріхи. Про це повідомляє Інформаційно-просвітницький відділ УПЦ.
У своєму слові Першосвятитель зауважив, що святі, які перерахуються в календарі — це не всі, хто перебуває на Небі.
«Це маленька-маленька частинка, а святих дуже багато. І ми сьогодні прославляємо всіх святих, які засяяли на наших землях», — зазначив Архіпастир.
Його Блаженство звернув увагу, що особливо багато святих просіяло на нашій землі під час атеїстичного режиму, коли людей гнобили, заставляли відрікатися від Бога, коли з них знущалися, гнали, але люди не відступали від Бога, не відверталися від Божественної любові, а все терпіли незлобиво.
В якості прикладу незлобивого терпіння та несення подвигу вірності Христу Предстоятель розповів про мученицьку кончину священномученика Володимира (Богоявленського).
«Коли його розстрілювали тут, недалеко біля Лаври, на гірці, він благословив своїх катів. У цьому проявилася його досконала любов; любов, коли людина не тільки любить своїх приятелів, а й любить своїх ворогів і благословляє тих, хто ненавидить та проклинає її», — сказав Блаженніший владика.
Архіпастир підкреслив, що сьогодні усі ми також маємо свої спокуси та випробування.
«Сьогодні кожен із нас і всі ми разом складаємо екзамен на любов — чи ми маємо любов до Бога і до ближнього, чи ми не маємо її. І мені приємно, що сьогодні ті, хто є тут, а також і багато відсутніх, дійсно показали справжню християнську любов, попри те, що про них подекуди говорять неправду, їх ображають, віднімають храми, але люди все одно люблять і моляться за тих, хто ненавидить і ображає нас», — зауважив Блаженніший Митрополит Онуфрій.
Відео: https://youtu.be/QtzvqothA3U
Докладніше: https://tinyurl.com/ysca68dc
На русском: https://shorturl.at/bvIJU
In English: https://shorturl.at/mtDE4

2023-06-25 19:21
#ПроповідьПредстоятеля Навіть якщо усі навколо нас чинитимуть зло, ми повинні удосконалюватися у добрі — Блаженніший Митрополит Онуфрій.
У своєму слові після Літургії у день пам’яті преподобного Онуфрія Великого Предстоятель Української Православної Церкви подякував архієреям, духовенству, насельникам монастирів та всім вірянам за спільну молитву та розповів про те, як усі ми можемо уподібнитися святому, котрий подвизався у пустелі. Про це повідомляє Інформаційно-просвітницький відділ УПЦ.
За словами Блаженнішого владики, преподобний Онуфрій свідомо ховався від людей та світу і майже все своє життя був невідомий нікому. Лише через 60 років після того, як святий пішов у пустелю, його знайшов інший подвижник — преподобний Пафнутій, завдяки якому про життя і подвиги преподобного Онуфрія стало відомо людям і його пам’ять шанується православними християнами до сьогоднішнього дня.
Предстоятель зазначив, що буває так, що людина протягом усього свого життя намагається різними способами показати себе світу, проте коли настає час відходу із цього земного життя такої людини, то про неї всі скоро забувають, а “праведники живуть повік” (Прем. 5, 15) і пам’ять про них благословенна Богом.
“Преподобний Онуфрій є для нас прикладом того, як треба любити Бога і які благодатні дари одержить та людина, яка віддає Богові все, що вона має”, – сказав Першосвятитель.
Його Блаженство зауважив, що хоча подвиги преподобного для нас є недосяжними, втім ми можемо наслідувати цього святого, якщо в міру своїх можливостей ми будемо смирятися один перед одним, терпіти один одного, любити своїх ворогів, благословляти тих, хто нас проклинає, та молитися Богові.
Відео: https://youtu.be/ENMHj1EiXOk
Докладніше: https://tinyurl.com/46w6frc5

2023-07-02 15:35
#ПроповідьПредстоятеля Про те, що стимулює людину бути кращою.
У своїй проповіді у Неділю 4-ту після П’ятидесятниці Блаженніший Митрополит Онуфрій розповів про те, яким чином людина може стати вмістилищем благодаті Божої. Про це повідомляє Інформаційно-просвітницький відділ УПЦ.
За словами Предстоятеля, є два види віри: віра розуму і віра серця.
Віра розуму, як зазначив Блаженніший владика, народжується від того, що ми щось дізналися про Бога або, розмірковуючи над красою цього світу, дійшли до висновку, що існує Творець. Але якщо людина має тільки цю віру, то вона ще не спасенна, адже цю віру має і диявол. Він також вірить у Бога, знає, що Бог є, але чинить все проти волі Божої.
Другий вид віри, про який розповів Архіпастир, народжується вже від виконання заповідей Божих і Його священних законів.
“Якщо людина починає жити за священними Божественними законами, то у цієї людини народжується інша віра — віра серця, або ще ця віра називається знанням Бога. Людина на досвіді пізнає свого Творця — не розумом лише, а всім єством своїм. І така людина розуміє, що якщо Бог не допоможе їй зробити якийсь крок, то вона його не зробить”, — зауважив Його Блаженство.
Саме ця віра, за словами Першосвятителя, є спасительною, і така віра здатна переставляти гори.
Разом із тим, Блаженніший Митрополит Онуфрій наголосив, що коли людина має таку віру серця, то вона ніколи не буде використовувати її для того, щоб випрошувати у Бога якихось чудес заради створення певного видовища.
“Віра серця — це віра розумна, і той, хто має її, просить у Бога лише те, що є корисним для спасіння”, — підкреслив Предстоятель.
Архіпастир побажав, щоб у своєму житті усі ми старалися здобувати віру серця та жити за Божественними законами.
“Коли людина живе по законах Божих, то виникає така дилема: плоть починає боротися з духом. І дух каже людині — іди молися, а плоть каже — іди на пляж. Дух каже — іди допоможи бідному, а плоть каже — іди, там щось лежить не так, ніхто не стереже, забери собі і збагатієш. Іде постійна така боротьба, і коли вона є, то це важко для людини. Але в цій боротьбі є солодкість благодаті Святого Духа. Коли людина бореться для свого очищення, для свого спасіння, для того, щоб стати святою, богоподібною, то навіть в найтяжчій боротьбі є якась всередині солодкість, яку людина відчуває. Вона може не розуміти, але відчуває її. І ця солодкість стимулює людину йти далі, знову боротися з собою. І навіть якщо ця людина впала, вона встає і йде далі. Така людина дійсно здобуває віру серця і стає сосудом благодаті Святого Духа”, – пояснив Блаженніший владика.
Відео: https://youtu.be/RHG_s7zjozE
На сайті.
На русском.
In English.

2023-07-05 09:45
🙏#ПроповідьПредстоятеля Блаженної пам’яті Митрополит Володимир і нині молиться, щоб ми зберегли чистоту віри і єдність у Христі — Блаженніший Митрополит Онуфрій.

«Ми сьогодні молилися за упокій душі Блаженнішого Митрополита Володимира та віримо, що Бог удостоїв його милості бути разом з праведними.  Сьогодні він молиться за нас і просить, щоб Господь нас умудрив, щоб у ці по-своєму складні часи ми також зберегли чистоту віри, зберегли єдність у Христі».
Про це сказав у своєму слові Блаженніший Митрополит Онуфрій в дев’яті роковини з дня кончини Блаженнішого Митрополита Володимира (Сабодана, +2014).

«Сьогодні, дорогі брати і сестри, день кончини Блаженнішого Митрополита Володимира, який був Предстоятелем нашої Української Православної Церкви 22 роки. Блаженної пам’яті Митрополит Володимир був великим Архієреєм, який був наповнений благодаттю Христовою, готовий до всякого доброго діла, був чесний, праведний, смиренний, кроткий і мудрий пастир», — зазначив Предстоятель УПЦ.
Він підкреслив, що пріснопам’ятний Митрополит Володимир в часи труднощів і викликів, у яких йому довелось служити, завжди вів церковний корабель до Христа: «Він зумів знаходити ті шляхи, по яких Церква йшла своєю дорогою, тобто шляхи, які вели Церкву до Христа, тому що основна задача Церкви — вести людей до спасіння».
«Ми сьогодні молилися за упокій його душі. Разом з тим, віримо, що Бог удостоїв його милості бути разом з праведними, і він сьогодні молиться за нас і просить, щоб Господь і нас умудрив, щоб у ці по-своєму складні часи ми також зберегли чистоту віри, зберегли єдність у Христі, тому що це є той шлях, яким Церква повинна йти по цьому земному бурхливому морі», — сказав Першосвятитель.
Архіпастир висловив також надію на те, що «молитвами Блаженнішого Митрополита Володимира Господь благословить землю нашим миром».

2023-07-05 18:20
#ВІДЕО. Блаженної пам’яті Митрополит Володимир і нині молиться, щоб ми зберегли чистоту віри і єдність у Христі — #ПроповідьПредстоятеля 
Читати: https://t.me/upc_news/18186
На YouTube: https://youtu.be/WSjEgJiqsv0

2023-07-07 15:55
#ПроповідьПредстоятеля Негатив, який наповнює світ, знищить людину без покаяння — Блаженніший Митрополит Онуфрій.
У сучасному світі багато різного негативу, якщо людина не буде прибігати до покаяння, то він знищить її. Про це сказав Блаженніший Митрополит Онуфрій у своїй проповіді у день свята Різдва святого Пророка, Предтечі і Хрестителя Господнього Іоанна, повідомляє Інформаційно-просвітницький відділ УПЦ.
Розповідаючи історію народження та життя Хрестителя Господнього Іоанна, Предстоятель звернув особливу увагу на покаяння, яке проповідував Пророк, як головну умову спасіння для кожної людини.
«”І ти, дитя, назвешся пророком Всевишнього, бо йтимеш перед лицем Господа, щоб приготувати шляхи Йому (Лк. 1:76)“, — нагадав слова Євангелія Архіпастир та продовжив. — Яким чином Іоанн Хреститель готував людей до прийняття Бога? Він говорив такі слова: “Покайтеся, тому що приблизилось до вас Царство Небесне” (Мф. 3:2). Ці слова говорив Іоанн Хреститель, потім їх сказав Сам Спаситель, вони звучать зі сторінок Святого Письма в усі часи нашої християнській історії. І сьогодні вони звучать».
За словом Першосвятителя, сьогодні слова про покаяння «потрібні, як ніколи».
«Тому, що світ так бурно розвивається і стільки багато всякого негатива, який наповнює його, що якщо людина не буде прибігати до покаяння, то цей негатив людину зітре, знищить, вона перестане існувати. Ми повинні пам’ятати про це. Як би життя наше не складалося, яке б воно не було складним, заплутаним, суєтним, ми повинні пам’ятати, що покаяння має бути у кожної людини», — наголосив він.
Його Блаженство пояснив, що таке покаяння.
«Це значить, що людина робить аналіз свого життя. Одні роблять цей аналіз кожен день, інші – раз на місяць, треті – раз на рік. Так чи інакше, але цей аналіз потрібно робити. Відділити те, що ми зробили добре, від того, що ми зробили зле. І в тому, що ми зробили зле, ми повинні покаятися перед Богом», — зазначив Блаженніший владика.
Він додав, що покаяння має бути засвідчене священником.
«Людина повинна прийти в храм і перед Богом, в присутності священника, сповідати свої гріхи і просити прощення, і Бог прощає людині. Покаяння — це як духовна баня, в яку людина входить і весь час себе знову і знову очищає. І такій людині стає легше жити, їй стає легше терпіти те, що її оточує, що вона має терпіти. І така людина є тим світильником, який світить для всіх», — сказав Митрополит Онуфрій.
Предстоятель побажав молитвами святого Предтечі і Хрестителя Іоанна Божої допомоги у цьому та мужності «сказати на неправду – неправда, а на правду – правда. Не плутати ці поняття і в неправді розкаюватися, просити у Бога прощення, а правду утверджувати в собі і зрощувати».
Відео: https://youtu.be/dZCzkMT1kPQ
На русском: https://cutt.ly/owicu0f7
In English: https://shorturl.at/cnDGW

2023-07-09 13:43
#ПроповідьПредстоятеля Про два закони, які потрібні людям, а не Богу.

У своїй недільній проповіді Блаженніший Митрополит Онуфрій розповів, як Божественні закони впливають на життя людей.

За словом Першосвятителя, є два види Божественних законів.
Один з них — це совість, «голос Божий в душі людини»: «Навіть та людина, яка не читає Біблію, цей Закон знає. Тому що совість, якщо вона робить щось неправильно, її докоряє, а коли все правильно, вона каже, що добре ти це зробив. Вона не дає людині спокою ні днем, ні уночі».

Інший Закон Божий існує у виді Біблії та інших Священних книг, де написано те саме, що говорить Бог людині в голосі совісті.
«Ми повинні прислуховуватися до совісті, читати Святе Письмо і навчатися звідти, що таке Божа дорога, що таке заповіді Божі, що Бог хоче від людини. А Бог хоче від нас не те, що Йому потрібно, а те, що потрібно нам», — зазначив Блаженніший владика.

Як підкреслив Архіпастир, піст, молитва, прощення потрібні самій людині.
«Якщо Бог каже: “Молися”, – то не тому, що Йому треба наша молитва, а тому, що молитва нас заспокоює, наближає до Бога. Якщо Бог каже: “Прощай ближньому”, – то це не тому, що якщо ми не простимо, то Бог від цього буде страждати. Ми страждаємо, якщо не прощаємо свого ближнього», — сказав він.
На русском: https://shorturl.at/efAD0
In English: https://shorturl.at/jtuG7

2023-07-09 17:34
#ПроповідьПредстоятеля Блаженніший Митрополит Онуфрій розповів, для чого Господь попускає демонам наблизитися до людини.

Хоча Господь іноді попускає демонам наблизитися до людини, але вибір жити з Богом чи з демонами залишається завжди за кожним з нас. Про це сказав у своїй недільній проповіді Блаженніший Митрополит Онуфрій.

Архіпастир наголосив, що «Господь є Владикою над всім творінням, Богу підкоряється все – і ангели, і люди, і демони».

За словом Першосвятителя, без Божого дозволу жодна нечиста сила не може наблизитися до людини, але іноді Господь попускає демонам приступити до людини, які змушують її страждати.

«Таке стається тоді, коли людина сама не хоче жити благочестиво. Господь попускає демону приступити, щоб людина відчула, що, роблячи беззаконня, вона йде не тією дорогою, до того, хто є людиновбивцею, який нікого не жаліє та не щадить», — пояснив він.

Таким чином, як зазначив Блаженніший владика, Господь, не порушуючи волі людини, утримує її від глибокого падіння.

«Тому кожна людина повинна знати, що в наших руках вибір — жити з Богом чи з демоном. Якщо ми не хочемо жити з Богом, то неодмінно демон наблизиться до людини», — сказав він.

Його Блаженство наголосив, що «ми повинні самі себе розумно, добровільно поставити на правильну дорогу свого земного життя, щоб це життя було вибудовано не на людських вигадках, а на Божественних законах, які є вічними, святими, чистими, які є закони любові, і тоді ці закони зроблять людину достойною жити в Царстві Любові».

2023-07-09 17:43
#ПроповідьПредстоятеля Надмірна любов до земного робить людей безумцями — Блаженніший Митрополит Онуфрій.

У своїй недільній проповіді Блаженніший Митрополит Онуфрій на прикладі жителів Гергесинського краю пояснив, чому люди кажуть Богові: «Ти нам не потрібен», відмовляються від Його благодіянь, заради того, щоб зберегти свої «стада свиней». 

У Євангельській історії про Герсегинських біснуватих багатьом здається нелогічною поведінка жителів, які побачили, як Господь зцілив цих хворих людей, направивши демонів у стадо свиней, яке “кинулося з кручі в море і втопилось у воді” (Мф. 8:28-9:1).

«Нормальна логіка підказує, що люди повинні були відкрити свої двері й сказати: “Господи, заходь в мій дім і зроби ще нам якесь добро”. А вони кажуть: “Відійди від нас”. Чому? Тому що полюбили більше земне, ніж небесне. Вони потерпіли шкоду від цього чуда, тому що стадо свиней загинуло», — розповів Його Блаженство.

За словом Архіпастиря, «вони відмовилися від благодіянь Господніх, тільки для того, щоб зберегти свої стада свиней».

«До такого безумства доводить людину те, коли вона любить більше земне, ніж небесне, — підсумував Блаженніший владика і продовжив. — Спаситель не увійшов до них, хоча, як Владика усієї тварі, міг не питати дозволу. Але Господь ніколи не порушує свободу людини. Якщо людина хоче прийняти Бога і відкриває свою душу, Бог заходить в душу. Якщо людина не хоче цього, Бог насильно не прийде в її душу».

Інакше поводить себе диявол, зауважив Предстоятель: «Якщо він приступить до людини, то весь час її нудить, заставляє, знущається. Садист!»

Митрополит Онуфрій закликав пам’ятати про це і спонукати себе самостійно йти до Бога.

«Можливо, ця дорога сьогодні не є модною, може багато несправедливих нарікань бути на людину, яка йде Божою дорогою, але ми повинні все одно йти цією дорогою. Іншої дороги, яка б привела людину до блаженства, немає. А всі блаженства шукають, навіть ті, хто не визнає Бога. Такі люди шукають певного внутрішнього задоволення, щастя… в якихось земних розвагах, веселощах, відпочинках, шоу і так далі. Інші шукають його у Бозі, і воно там є. Тільки там, де Бог, є блаженство, там є благословення, там є щастя», — підсумував він.

2023-07-12 13:27
#ПроповідьПредстоятеля Блаженніший Митрополит Онуфрій пояснив, чому світ припинить своє існування без любові.
У своїй проповіді в день пам’яті первоверховних апостолів Петра і Павла Блаженніший Митрополит Онуфрій розповів про подвиги святих апостолів, про правила життя, яким вони нас навчили, та їх головну суть. Про це повідомляє Інформаційно-просвітницький відділ УПЦ.
Його Блаженство зауважив, що завдяки первоверховним Петру, Павлу та іншим апостолам «ми навчені тим святим законам і заповідям, які нас роблять людьми та допомагають досягнути основної мети, заради якої нас створив Бог, — вічного життя і блаженства».
Сенсом цих святих законів, як зазначив Предстоятель, є любов.
«Любов завжди перемагає. І поки буде любов у світі, доти він буде існувати. Світ припинить своє існування, коли люди будуть лише один одного ненавидіти, ображати, грабувати», — підкреслив Першосвятитель.
За словом Блаженнішого владики, життя усіх людей залежить від наявності у світі тих, хто вміє молитися, прощати та любити.
«Поки будуть такі люди, які здатні молитися за тих, хто їх ненавидить, не любить і проклинає, доти буде життя на землі. Тому що життя — це любов. Якщо любові немає, то немає життя», — сказав Блаженніший Митрополит Онуфрій.
Підсумовуючи сказане, Архіпастир побажав усім віруючим жити за тими правилами, яких навчали світ святі апостоли Петро і Павло, і щоб ці правила допомогли нам подолати всі перешкоди на шляху земного життя та досягнути вічного спасіння на Небі.
Відео: https://youtu.be/yYCyqBKkaZg
На сайті.
На русском.
In English.

2023-07-16 12:44
#ПроповідьПредстоятеля Блаженніший Митрополит Онуфрій розповів, чому зцілення від хвороб без покаяння неможливе.

Якщо людина не кається, а просить у Бога тільки: “Зціли мене, Боже”, то причина хвороби залишається, сьогодні Бог їй і дасть здоров’я, а пізніше вона знову захворіє. Про це сказав Блаженніший Митрополит Онуфрій у своїй проповіді після євангельського читання про зцілення розслабленого.

«Хворий, якого принесли, вірив, що Господь його зцілить. Цю віру мали ті, хто його принесли. <…> Господь назвав його чадом за те, що він мав віру, а простив йому гріхи, тому що та хвороба, яку він мав, була за його гріхи», — пояснив Архіпастир.

За його словом, коли причина нищиться, то наслідки самі зникають.

«Є такі хвороби, які попускаються за гріхи людські, є такі хвороби, які попускаються нам для слави Божої, як це було зі сліпонародженим. Але якою б хворобою людина не була одержима, найбільш правильно людині сказати: “Господи, прости мене, я винуватий, я Тебе образив”, — це є та правильна основа, котру ми маємо класти, бажаючи отримати від Бога здоров’я, — зазначив Першосвятитель. — Якщо людина не кається, а тільки просить: “Зціли мене, Боже”. Бог може все зробити, але залишається причина хвороби. А якщо причина залишається, то сьогодні Бог їй і дасть здоров’я, а через декілька днів вона знову захворіє».

Блаженніший владика побажав усім помочі Господньої проводити життя в покаянні.

«Чи здорові ми, чи хворі, завжди треба шукати у собі якісь недоліки перед Богом і просити пробачення за це, молитися Богові, щоб Бог благословив наше життя, щоб благословив тих, хто поруч з нами, хто близький нам, хто нам рідний. Це є те завдання і той подвиг, який має звершувати кожен християнин. І тоді Господь дає все: і дає здоров’я, і прощення гріхів, і така людина, якщо вона переходить у вічність, сподобиться честі бути спасенною на Небі й отримати ту вічну славу, заради якої людина створена Богом», — сказав він.
На русском.
In English.

2023-07-23 15:59
#ПроповідьПредстоятеля Блаженніший Митрополит Онуфрій розповів про багатство, яке людям потрібно сьогодні збирати.

У своїй проповіді в день пам’яті преподобного Антонія Печерського Блаженніший Митрополит Онуфрій підкреслив, що головне для людини, не зібрати якнайбільше земного багатства, заволодіти якимись територіями, а найголовніше — заволодіти християнськими чеснотами.

«Багато з тих святих угодників, що просіяли в історії нашої Церкви, були носителями великої благодаті Святого Духа. Вони не лише себе очистили від всякої скверни плоті і духа, але й допомогли багатьом людям звершити свій подвиг спасіння. До таких угодників належить преподобний Антоній – наш молитвеник і небесний покровитель, засновник цієї святої обителі», — сказав Архіпастир.

Блаженніший владика розповів, що подвижник Божий любив самотність та молитву, проте, «знаходячись вдалині від світу, він жив любов’ю до світу».

«Він робив все для того, щоб кожна людина, яка зверталась до нього, знаходила свій шлях спасіння. У кожної людини є свій шлях до Бога і духовні люди вміють це розрізняти, вміють давати добрі паради, як правильно людині йти шляхом спасіння», — зазначив Першосвятитель.

За його словом, «найголовніше для людини — не зібрати більше багатства, заволодіти якимись територіями, а найголовніше — заволодіти християнськими чеснотами».

«Смирення, покаяння, терпіння, любов — це є саме головне багатство, яке людина має зібрати в собі й принести до Бога, коли Господь закличе нас у вічність. Кожна людина має свій шлях, свої особисті умови, в яких вона повинна ці чесноти здобувати. А якщо не має, то повинна їх зрощувати. І преподобний Антоній це той, хто навчав людей цього, щоб вони могли правильно розуміти свій шлях і правильно поводити себе на цьому шляху, який веде до Христа», — підсумував Його Блаженство.
Відео у кращій якості: https://youtu.be/GH_uQXNcwH8
На сайті: https://cutt.ly/1wp5ipNd

2023-07-24 03:43
Ця Свята Лавра, заснована преподобним Антонієм, має належати Церкві й православним людям — #ПроповідьПредстоятеля.

Блаженніший Митрополит Онуфрій у день пам’яті преподобного Антонія нагадав, що святий подвижник є засновником Києво-Печерського монастиря і «він молиться, щоб ця свята обитель процвітала».

«Ми просимо преподобного Антонія, щоб він умолив Бога, щоб Господь зберіг Лавру в нашій Церкві, в тій Церкві, до якої належав преподобний», — зазначив Предстоятель.

Блаженніший владика підкреслив, що «ми нікого не судимо, Бог — Суддя для всіх», проте, «по правді, і людській, і Божій, ця обитель повинна належати Церкві, вам, людям, які належать до цієї Святої Православної Церкви».

«Нехай молитвами преподобного Антонія Господь благословить нашу землю миром і допоможе кожному з нас знайти і утвердитися на шляху спасіння у Христі Іісусі Господі нашому», — побажав Архіпастир.
На сайті: https://cutt.ly/TwawHFXB
На русском: https://shorturl.at/elDV2
In English: https://shorturl.at/jJLQ7

2023-07-24 13:34
#ПроповідьПредстоятеля Рівноапостольна княгиня Ольга навчила нас ставити Бога понад усе.

У своїй проповіді в день пам’яті рівноапостольної княгині Ольги Блаженніший Митрополит Онуфрій розповів, що свята зробила дуже багато для того, щоб утвердилося благочестя і віра Христова на нашій благословенній землі. 

Архіпастир зазначив, що рівноапостольна княгиня любила давати милостиню, допомагати старим, бідним, сиротам.

Після хрещення свята Ольга принесла великі плоди віри, вона почала будувати християнські храми, багато людей послідували її прикладу.

За словом Першосвятителя, «вона зробила дуже багато для того, щоб утвердилося благочестя, щоб утвердилася віра Христова на нашій благословенній Русі».

«Ми сьогодні згадуємо Святу княгиню Ольгу, як нашу Хрестительку і Просвітительку. Церква удостоїла її великої честі — назви “рівноапостольна”. Тобто вона була по силі своєї проповіді, по плодах своїх діл рівна апостолам», — підкреслив він.

Блаженніший владика звернув увагу, що «свята Ольга навчила нас любити Бога і ставити Його понад усе».

«Вона була проповідницею Божої правди і сама прожила останні роки свого життя в таких правилах, навчаючи саме так жити нас сьогодні. Якщо ми її послідовники, то ми також маємо намагатися бути хоч трішки подібними до неї. Маємо бути співчутливими до тих, хто страждає, любити Бога, любити один одного, навіть ворогів своїх, тому що так нас навчає Бог», — підсумував Митрополит Онуфрій.
Відео: https://youtu.be/vvOzi6g6RbI
На сайті: https://cutt.ly/iwai8Bmh
На русском: https://shorturl.at/bfKY8

2023-07-28 14:16
Бог кожній людині дав право на життя — #ПроповідьПредстоятеля.

28 липня, у День 1035-річчя Хрещення Київської Русі, Блаженніший Митрополит Онуфрій закликав усіх бути послідовниками святого рівноапостольного князя Володимира не тільки по плоті, але й по духу. 

«Та людина, яка не тільки рідна по крові, а яка рідна по духу з тим, хто любить Бога, є справжньою людиною», — наголосив він.

Його Блаженство розповів, про що сьогодні ми просимо святого князя Володимира: «Щоб він вимовив у Бога благословення для нашої землі, щоб Він благословив нашу землю, наш народ, нашу владу, наших воїнів, щоб Він благословив нашу землю миром, щоб наші люди не гинули, щоб вони жили, тому що Бог дає життя для того, щоб людина його використала для свого спасіння, для того, щоб прославити ім’я Боже на землі. І кожна людина хоче жити. Бог дав кожній людині право на життя. І ми просимо, щоб святий князь Володимир зберігав наш народ, щоб усі були живі і здорові, щоб перестала литися кров, щоб мир злагода, повага один до одного панували серед нас».
Докладніше.
Відео: https://youtu.be/pAycyVqA_co
На русском.
In English.

2023-08-02 12:16
#ПроповідьПредстоятеля Якість нашого земного життя залежить від того, наскільки ми віддані Богу.

У день пам’яті святого славного пророка Божого Ілії Блаженніший Митрополит Онуфрій розповів, що Бог дає благословення на наше земне життя, якщо ми живемо інтересами вічності. 

«Святий пророк Ілля, великий ревнитель Слави Божої, сьогодні молиться перед Богом за тих, хто також ревнує про те, щоб прославляти своїм життям не себе чи когось іншого, а Бога. Правильне життя — це коли люди дивляться на нас і кажуть: “Так, є істинний Бог, Який створив небо і землю, я це бачу в житті цієї людини, тому що вона є проповідник, свідок цього істинного Бога”», — зазначив Архіпастир.

За словом Предстоятеля, наше свідчення про Бога звершується через виконання Божественних законів.

«Тоді, коли людина живе не по стихіях, інтересах цього світу, які сьогодні одні, завтра інші, а живе інтересами неба, інтересами вічності, — пояснив він. — Ми не забуваємо про землю, ми піклуємося про наше земне життя, але ми знаємо, що земля — це є місце тимчасового нашого перебування, а вічне життя людини чекає на небі».

Як підкреслив Першосвятитель, якість земного життя визначається тим, наскільки ми віддані і любимо Бога.

«Якщо ми любимо і шануємо Бога, молимося Йому, то Бог дає благословення на наше земне життя і воно є для нас щасливим, мирним і радісним. Якщо ми не шануємо Бога, якщо ми ображаємо Бога своїми вчинками, словами, діями, то наше життя стає важким, складним, наповненим скорботами і хворобами», — сказав Блаженніший владика.
Відео: https://youtu.be/_B5E5pWnSVU
Докладніше.
На русском.
In English.

2023-08-05 13:29
#ПроповідьПредстоятеля Матір Божа захищає слабких, допомагає хворим, покриває всіх, хто потребує Божественного покрову.

У своїй проповіді в день вшанування Почаївської ікони Божої Матері Блаженніший Митрополит Онуфрій підкреслив, що Богородиця піклується про всіх людей й особливо багато благодаті дарує через свої чудотворні ікони. 

«Коли Спаситель розіп’явся на Хресті за гріхи людства, біля Христа стояла Пресвята Діва Марія, Матір Божа і святий апостол Іоанн Богослов. Як говорить нам Святе Євангеліє, Спаситель звернувся до Апостола Іоанна і сказав йому: “Це мати твоя”. Потім звернувся до Пресвятої Діви Марії, до Своєї Матері і сказав: “Це син твій”. І з того дня Апостол Іоанн Богослов взяв Пресвяту Діву Марію у свій дім, та був для неї як син. Святі отці, тлумачачи цю подію, говорять, що в особі Іоанна Богослова Господь вручив у руки Божої Матері весь людський рід», — зазначив Архіпастир.

За словом Першосвятителя, кожна людина, навіть якщо вона не має плотських батьків, не може себе називати сиротою, якщо вона вірить у Бога і знає священну історію.

«Для кожної людини після страждань Христових Матір Божа стала спільною Матір’ю, яка постійно піклується за нас і предстоїть перед престолом Божим, піднімаючи свої святі молитви до престолу Божого за кожну людину і за всіх нас разом», — сказав він.

Блаженніший владика додав, що «милостей, які Матір Божа виливає на рід людський, дуже багато, і вони різноманітні», але «особливо багато благодаті Божої Богородиця дарує нам через свої чудотворні ікони».

Його Блаженство розповів історію про чудеса, явлені Богородицею на Почаївській горі під час нашестя татар. Коли Вона явилася на небі, стріли, які почали пускати вороги в Божу Матір, поверталися і поцілювали у тих, хто їх пускав. Коли загарбники зрозуміли, хто саме став на захист монастиря, на них напав великий страх.

«Вони зрозуміли, що та Пані, як вони казали — це Цариця неба і землі. І що Вона захищає слабких, немічних, допомагає хворим, покриває всіх, хто потребує Божественного покрову», — продовжив Його Блаженство.

Дехто з них втік, інші у хаосі, який почався, загинули, а багато з тих, хто прийшов з мечем проти святої обителі, побачивши все це, залишили свою віру, прийняли Хрещення і стали добрими іноками.

«Таке чудо сьогодні згадує Свята Православна Церква, яке сотворила Божа Матір на цьому святому місці. Божа Матір захищає всіх і все. І блаженна та людина, яка звертається з молитвою до Матері Божої, особливо коли людині важко», — підсумував Митрополит Онуфрій.
На русском.
In English.

2023-08-05 13:43
#ПроповідьПредстоятеля  Аби молитва у випробуваннях була дерзновенною, маємо молитися й у дні благополуччя.

Блаженніший Митрополит Онуфрій у своїй проповіді в Свято-Успенській Почаївській лаврі закликав до постійної молитви, не чекаючи, «поки по нас ударить грім».

«Для того, щоб була дерзновенна молитва, коли нам важко, великі спокуси і випробування зустрічаються на шляху нашого земного життя, щоб ми мали дерзновіння молитися, ми повинні молитися і тоді, коли нам добре. Треба молитися, не чекаючи, поки по нас ударить грім. А молитися в дні благополуччя, коли ми здорові, щасливі, все складається, молитися і дякувати Богу за все», — сказав Архіпастир.

Як підкреслив Предстоятель, «якщо людина так робить, то, коли їй випадає якесь випробування чи скорбота, у неї буде дерзновіння молитися перед Богом і просити Божу Матір, щоб вона помолилася за нас перед Богом».
Відео: https://youtu.be/3ZFQ8NabJbA
На сайті.
На русском.
In English.

2023-08-06 18:06
#ПроповідьПредстоятеля Чим більше ми пізнаємо Бога, тим більше блаженство ми отримуємо навіть ще під час земного життя – Блаженніший Митрополит Онуфрій.
Коли людина виконує Божественні заповіді, то вона на досвіді переконується у тому, що усі ми – це творіння Божі, які живуть завдяки дарам нашого Творця. Про це Блаженніший Митрополит Онуфрій розповів пастві під час проповіді у Неділю 9-ту після П’ятидесятниці, повідомляє Інформаційно-просвітницький відділ УПЦ.
У своєму слові Його Блаженство нагадав віруючим про два види віри – віру розуму та віру серця.
“Віра розуму народжується від того, що ми щось прочитали, почули, самі поміркували, подивилися на природу, на її гармонію, на все, що нас оточує, і таким чином дійшли до висновку, що є Бог, Творець неба і землі, Владика всього створеного”, – пояснив Предстоятель.
Інший вид віри, віра серця, за словами Блаженнішого владики, не з’являється одразу, а поступово виростає в нас, в міру того, як ми виконуємо Божественні заповіді.
Предстоятель наголосив, що коли людина виконує Божественні заповіді, то вона на досвіді переконується у тому, що усі ми – це творіння Божі, які живуть завдяки дарам нашого Творця. Ось це і є віра серця.
Також Першосвятитель звернув увагу, що люди, які мають велику віру серця, здатні творити великі чудеса. Разом з тим, Архіпастир зауважив, що зростання людини у вірі серця не має меж і усі ми повинні вдосконалюватися у цій вірі.
“Чим більше ми пізнаємо Бога, тим більше ми стаємо блаженними, навіть ще тут на землі”, – зауважив Блаженніший Митрополит Онуфрій.
І хоча благочестиве життя, яке дає людині серцеву віру і приводить до пізнання Бога, буває складним, проте, як наголосив Його Блаженство, людина, котра бореться із собою за те, щоб жити не за своїми бажаннями, а за Божими заповідями, всередині себе відчуває певну солодкість. Ця солодкість є зачатком того блаженства, заради якого людина створена Богом і яке повною мірою їй буде подароване, коли вона завершить земне життя.
Підсумовуючи сказане, Блаженніший владика побажав усім нам, щоб наше життя завжди вибудовувалося на Божественних законах, бо це корисно для нас, для тих, хто поряд з нами, для нашого народу і для всього світу. Також Архіпастир зауважив, що коли людина грішить, то гріхом вона отруює себе, все те, що її оточує, і всю землю.
“Нехай Господь допомагає нам жити за священними законами, щоб в майбутньому віці бути причасниками блаженства в Царстві Небесному, у Христі Іісусі, Господі нашому”, – сказав Першосвятитель.
Відео: https://youtu.be/krHNyUYp95w
На сайті: https://shorturl.at/jmrIL
На русском: https://shorturl.at/rwNPT
In English: https://shorturl.at/oyY45

2023-08-09 12:11
#ПроповідьПредстоятеля Усі випробування в усі часи існування Церкви зводяться до того, щоб відірвати людину від Христа.

Церква завжди переживає певні періоди випробувань, які зводяться до того, щоб якимось чином людину відірвати від Христа і повернути в іншу сторону. Про це сказав Блаженніший Митрополит Онуфрій у своїй проповіді в день пам’яті святого великомученика Пантелеймона Цілителя.

«Коли настають певні випробування в житті, їх треба оцінити. Якщо те, чого вимагають, відповідає Божій волі, якщо це Бога не образить, не відлучить мене від любові Христової, то я це зроблю. Якщо ж це відлучає мене від любові Христової, то потрібно утриматись, якщо треба, то й постраждати. Такий закон завжди існував у світі, він існує до сьогодні й буде існувати, поки живе світ», — пояснив він.
Докладніше.
Відео: https://youtu.be/oAuxktq_DCs
На русском.
In English.

2023-08-13 11:15
#ПроповідьПредстоятеля Предстоятель розповів, як народжується віра, яка може гори переставляти.

У своїй недільній проповіді Блаженніший Митрополит Онуфрій розтлумачив, як християнин здобуває ту віру, яка може і гори переставляти, і демонів виганяти. 

Предстоятель нагадав Євангельську історію, в якій Спаситель викрив відсутність справжньої віри апостолів, без якої вони не змогли зцілити отрока, якого мучили демони.

«Ви не змогли вигнати демона, тому що у вас немає віри. Якби ви мали віру як зерно гірчичне, і сказали горі цій "перейди звідси туди", вона перейшла б», — сказав він.

Архіпастир пояснив, про яку віру говорив Господь. За його словом, апостоли вже увірували розумом у Христа як в Месію, Сина Божого, Воплощенного Бога.

«Але вони ще не встигли здобути віру серця. Тому що та віра, про яку Господь говорить, — це віра серця. Віра ума народжується від слова, від того, що ми почули, побачили, прочитали. А віра серця народжується від виконання Божественних законів. Коли людина живе згідно зі священними Божественними законами, вона отримує практичний досвід пізнання Бога і від цього богопізнання у людини народжується та віра, про яку Господь сказав, що вона може гори переставляти», — сказав Блаженніший владика.

Першосвятитель підкреслив, що людина, яка вже пізнала Бога, не тільки визнає Його існування, вона ввіряє себе Богові й віддає себе повністю в руки Господа.

«Людина робить це без всякого примусу, без вмовляння себе, вона просто знає, що Бог — це її все і віддатися Богові в руки — це найкраще для неї. Коли така віра ще підкріплюється знанням Бога, то людина отримує надзвичайну Божу благодать, якою може і гори переставляти, і робити все, що потрібно робити», — наголосив Митрополит Онуфрій.

На русском.
In English.

2023-08-13 17:00
#ПроповідьПредстоятеля Про спеціальну зброю проти нечистої сили — Блаженніший Митрополит Онуфрій.

Кожній людині доводитися в своєму житті боротися з дияволом у різних його проявах. Про те, якою зброєю перемагається нечиста сила, у своїй недільній проповіді розповів Блаженніший Митрополит Онуфрій.

Розтлумачуючи Євангельський уривок про зцілення біснуватого отрока, Блаженніший владика підкреслив, що «цей рід, тобто демони, виганяється тільки молитвою і постом».

«Людина постійно в житті (вона може навіть цього не розуміти) бореться з дияволом. Бореться, щоб не піддатися якимось спокусам, які б привели її до диявола і він би її знищив», — сказав Митрополит Онуфрій.

За словом Архіпастиря, є такі люди, які ведуть цю боротьбу самотужки: «Наприклад, якщо людина бореться з солдатом, вона може взяти палку, але якщо вона з палкою піде на ракету, то, звичайно, це не та зброя, якою можна ракету знищити».

«Для боротьби з дияволом є спеціальна зброя, якою його можна перемогти. Це — піст і молитва, — підкреслив він. — Тому Церква (Святий Дух, Який керує Церквою) встановила пости: чотири багатоденні пости, а також кожного тижня в середу і п’ятницю. Піст — це є та зброя, яка разом з молитвою допомагає відганяти усі козні диявола».

Його Блаженство також закликав частіше молилися в міру сил.

«Життя зараз так вибудоване, що у людини практично немає часу взяти молитвослов, стати перед іконою і помолитися. Весь час треба кудись бігти, щось робити, чимось займатися. Але ми повинні себе заставляти і знаходити час. Якщо не вийде стати перед іконою, то хоча б помолися по дорозі, під час ходьби чи під час роботи. Навіть коли відпочиваєш, молися. На всякому місці й в будь-якому вигляді молитися треба», — зазначив Предстоятель.

На русском.
In English.

2023-08-14 11:49
#ПроповідьПредстоятеля ☦️Церква дає нам в допомогу Животворящий Хрест, щоб достойно провести піст.

У своїй проповіді в день Винесення Чесних Древ Животворящого Хреста Господнього Блаженніший Митрополит Онуфрій розповів, чому в Церкві саме на початку Успенського посту встановлено це свято. 

«Сьогодні, дорогі брати і сестри, перший день Успенського посту і Свята Церква виносить Животворящий Хрест, поставляє Його для поклоніння. Хрест, який є хранителем Вселеної, красою Церкви, ангелів Славою і демонів язвою», — сказав Архіпастир.

За словом Першосвятителя, «та сила, яка почиває на Святому Животворящому Хресті, укріпляє людину в доброму християнському подвизі спасіння своєї душі».

«Свята Церква пропонує нам взяти це джерело вічної сили Божої, приклонитися, облобизати Святий Хрест і отримати для себе ту необхідну благодатну силу, яка потрібна нам для того, щоб достойно провести прийдешній піст і зустріти великий празник славного Успіння Владичиці нашої Богородиці та Приснодіви Марії», — зазначив Блаженніший владика.

2023-08-14 11:59
#ПроповідьПредстоятеля  Диявол прагне наповнити людину злом – Блаженніший Митрополит Онуфрій.

Щоб успішно скласти головний іспит в житті, людині потрібно зберегти любов до Бога і до ближніх. Про це Блаженніший Митрополит Онуфрій сказав у своїй проповіді, розповідаючи про подвиг семи мучеників Маккавеїв та матері їх Соломії.

«Кожна людина у своєму житті складає певні іспити. На всіх етапах історії були ті, хто провалювали ці іспити, інші здавали успішно, були люди, які здавали їх блискуче», — зазначив Архіпастир.

Однак, як підкреслив Предстоятель, ніхто замість людини не може відповісти перед Богом за своє життя, про себе вона має засвідчити сама.

«Щоб не помилитися, складаючи іспит перед Богом, треба завжди дивитися, щоб наше життя було по волі Божій. Тоді Господь укріпляє людину у всіх випробуваннях та земних труднощах», — звернув увагу Його Блаженство.

За словом Першосвятителя, мета усіх цих іспитів — «проявити та зберегти свою любов до Бога і до ближнього».

«Що б не сталося, людина не має втрачати любові до Бога і до ближнього. Тому що диявол бореться з людиною за допомогою злоби. Він прагне наповнити людину злом, ненавистю і іншими звірячими бажаннями. А ми маємо цьому противитися і не відступати від Божественної любові», — пояснив він.

Коли християни будуть противитися злобі та зберігати любов, тоді «буде в нас і сила, будуть в нас і успіхи», підкреслив Митрополит Онуфрій.

«І в майбутньому віці, коли Господь прикличе нас, кожного у свій час, ми отримаємо милість бути там, де сьогодні знаходяться святі брати Маккавейські, їх матір Соломія, їх вчитель Єлеазар, які разом з усіма святими насолоджуються благами Небесного Отця і прославляють в Трійці єдиного Бога», — підсумував Блаженніший владика.

На русском.
In English.

2023-08-19 19:15
#ПроповідьПредстоятеля У молитві людина сподобляється бачити те, заради чого вона створена — Блаженніший Митрополит Онуфрій.

Людина створена для того, щоб жити у славі Божій. Про це Блаженніший Митрополит Онуфрій розповів у своїй проповіді на свято Преображення Господнього, повідомляє Інформаційно-просвітницький відділ УПЦ.

За словами Предстоятеля, причиною радості для людини є те, коли вона хоч у малій мірі побачить славу, якою наділена Божественна природа нашого Творця.

“Коли людина бачить небесне світло, бачить славу Божу, бачить велич Божу, то вона терпить з любов’ю та радістю будь-які випробування на землі”, – сказав Архіпастир.

Першосвятитель зауважив, що усі люди шукають цю славу, це блаженство, але у різних і досить часто земних речах, таких як їжа, пиття, багатство, розваги.

“Але по-справжньому блаженство може відчути лише та людина, яка живе з Богом. І не просто живе, а яка вручила себе у волю Божу, ввірила себе Богу”, – наголосив Предстоятель.

Його Блаженство звернув увагу на те, що Господь невипадково преобразився, перебуваючи на горі разом із апостолами Петром, Яковом та Іоанном. Адже ці три Господніх учні є образами трьох чеснот: Петро — віри, Яків — надії, Іоанн — любові.

“Господь навчає нас, що якщо ми хочемо бачити цю славу Божу, заради якої ми створені, то ми повинні піднятися на гору чеснот. І повинні мати в собі віру, надію і любов”, – сказав Архіпастир.

Важливим також є те, що Господь преобразився під час молитви.

“В молитві людина сподобляється бачити те, заради чого ми створені — славу і велич Божества”, – підкреслив Блаженніший владика.

Підсумовуючи сказане, Предстоятель побажав, щоб Господь допомагав усім нам проводити життя у чистій вірі, у добрій світлій надії та у жертовній любові, щоб у молитві ми сподобилися побачити славу Божу тут на землі і були причасниками вічного життя і спасіння на Небі у Христі Іісусі, Господі нашому.
Відео: https://youtu.be/mFeUhB7SJI8
На сайті: https://shorturl.at/UZ123
На русском: https://shorturl.at/nwPV5
In English: https://shorturl.at/aeuB5

2023-08-20 10:33
#ПроповідьПредстоятеля Блаженніший Митрополит Онуфрій розповів, навіщо людям прощати одне одного.

У своїй недільній проповіді Першосвятитель на прикладі Євангельської притчі про царя і немилостивого раба пояснив, як діє закон прощення Богом гріхів людині.

«Часом люди кажуть: “Ну, я не прощаю, але Бог може мені простити, я ж не Бог, а людина”. Може, але я не можу вмістити прощення, якщо не маю в собі почуттів, бажань, думок про прощення. Буває так, що хворій людині треба пересадити якийсь орган: чи серце, чи печінку, чи щось інше. Але іноді орган, який пересадили, відторгається організмом. Тоді медики не можуть нічого з цим зробити. Оскільки якщо є щось спільне з цим органом у моїй природі, то мій організм його приймає, якщо немає нічого спільного, тоді він відторгається. На цьому прикладі можна зрозуміти, чому якщо у нас немає настрою простити ближнього, то ми не можемо вмістити в собі те прощення наших гріхів, яке Бог дає нам», — розповів він.

Докладніше.
Відео.
На русском.
In English.

2023-08-27 10:29
#ПроповідьПредстоятеля Сильні і багаті безсилі зробити те, що може смиренний.

У своїй проповіді в день пам’яті преподобного Феодосія Печерського Блаженніший Митрополит Онуфрій розповів про силу смирення.

За словом Блаженнішого владики, у сучасному світі є багато шансів змиряти себе.

«Люди так збентежені, що самі не знають, що говорять, самі не знають, що вони роблять. І часом такі люди звершують вчинки, які не пристойно робити людині. Вона має не втрачати людської гідності, не падати до рівня тварини…» — продовжив далі Митрополит Онуфрій.

Він порекомендував, попри всі образи на ближніх, «змиряти себе і дивитися на Бога».

«Без Божого дозволу нічого в житті не буває. Якщо Бог попустив щодо нас щось недобре, то ми повинні це прийняти з любов’ю і простити тому ближньому, який це зробив. Тоді наша душа буде наповнюватися Божественною силою і благодаттю», — підсумував він.
Докладніше.
Відео.
На русском.
In English.

2023-08-28 18:18
#ПроповідьПредстоятеля Блаженніший Митрополит Онуфрій розповів про Божу Матір, Її життя та благодатне успіння.

Відео у кращій якості: https://youtu.be/MsDS44gtwyw

2023-08-28 18:42
#ПроповідьПредстоятеля Предстоятель розповів, як треба жити, щоб удостоїтися достойної кончини.

«Коли ми будемо проводити життя в молитві, смиренні та добрих справах, то і наша смерть буде успінням». Про це сказав Блаженніший Митрополит Онуфрій у день Успіння Пресвятої Богородиці.

У своїй проповіді Архіпастир розповів про Божу Матір, Її життя та благодатне успіння.

«Пресвята Діва Марія йменується різними епітетами та образами, які говорять про Її красоту, велич і славу. У Матері Божої з’єдналася смерть з життям і життя перемогло смерть. Тому і смерть Пресвятої Богородиці стала для Неї сном, успінням. Вона ніби лягла спати, закрила очі без всякого болю та страждань і відійшла в інший світ», — розповів Предстоятель.

За словом Першосвятителя, шануючи Пресвяту Діву Марію, як вищу від усіх святих, чеснішу Херувим і славнішу Серафим, ми молимося Їй у своїх життєвих обставинах.

«Молимося, щоб Матір Божа нам допомагала, укріпляла нас, давала нам силу все терпіти на землі, що Бог попускає людині терпіти, і щоб Богородиця і нашу смерть перетворила в сон», — сказав він.

Його Блаженство підкреслив, що «для того, щоб смерть перетворилася в сон, треба, щоб хоча б трішки наше життя було подібним до життя Пресвятої Діви Марії».

«А жити потрібно в смиренні, кротості, мовчазливості, у творінні добрих справ. Нехай молитвою Пресвятої Владичиці нашої Богородиці, Пресвятої Діви Марії, Господь благословить кожного з нас й допоможе достойно проводити своє земне життя, щоб бути причасними до вічного спасіння на Небі», — зазначив Митрополит Онуфрій.

На русском.
In English.

2023-08-31 11:14
💡Дивовижну історію мучеників Флора і Лавра розповів Блаженніший Митрополит Онуфрій.

#ПроповідьПредстоятеля у день памʼяті святих мучеників Флора і Лавра у Вознесенському Флорівському монастирі 31 серпня.
Відео у кращій якості: https://youtu.be/DiKQzl11ILA

2023-08-31 14:37
🌱#ПроповідьПредстоятеля Хто намагається жити за Божественними законами, певною мірою стає мучеником за Христа. 

У своїй проповіді в день пам’яті святих мучеників Флора і Лавра Блаженніший Митрополит Онуфрій закликав усіх християн мужньо переносити усі спокуси віку та не відхилятися від виконання Божественних законів.

«Кожна людина, яка намагається жити за святими, Божественними законами, тою чи іншою мірою стає мучеником, — сказав Предстоятель. — Тому, що диявол, зло, яке існує у світі, намагаються збити людину з цього шляху».

За словом Першосвятителя, самі ті страждання, які доводиться переносити християнам, роблять їх сповідниками перед Творцем та певною мірою мучениками за Христа.

«Нехай Господь допомагає нам, дорогі брати і сестри, щоб ми своє життя вибудовували на Божественних законах. І якщо зустрічатимуться якісь проблеми чи труднощі в житті, мужньо терпіли це і не відхилялися з наміченого шляху», — зазначив він.

Його Блаженство побажав, «щоб ніякі випробування не віддалили нас від Божественної любові».

«Тоді ми будемо достойні того блаженного і радісного життя на небі, яким насолоджуються сьогодні святі мученики Флор і Лавр», — підкреслив Блаженніший владика.

На русском.
In English.

2023-09-03 07:57
#ПроповідьПредстоятеля 
«Яких плодів Господь хоче від нас, від тих людей, хто знаходиться в Церкві? — Духовних плодів. Апостол Павел говорить, що плід духовний  —  це мир, радість, любов, довготерпіння, благость, милосердя, кротость, віра, утримання. Це ті плоди, які ми повинні приносити, живучи в Церкві», — Блаженніший Митрополит Онуфрій.
Дивитися повністю: https://youtu.be/JSnfhkeN6uk

2023-09-10 08:29
#ПроповідьПредстоятеля 
Молитвою людина собі випрошує у Бога все, що їй потрібно для користі душі. Піст допомагає людині очистити себе від порочних нахилів, і людина стає чистою душею. 
 З допомогою поста і молитви ми можемо і повинні, як преподобні отці, яких сьогодні ми шануємо, приготувати свою одежу для того, щоб бути достойними війти в брачний чертог.
Відео повністю: https://youtu.be/vNZHBHSoNHM

2023-09-10 20:12
#ПроповідьПредстоятеля Преподобні Печерські показали, як увійти до Господнього святкового чертогу.

У своїй недільній проповіді, в день пам’яті Собору преподобних отців Києво-Печерських, які в Дальніх печерах, Блаженніший Митрополит Онуфрій розповів про Царство Небесне та як до нього можна увійти. 

За словом Предстоятеля, Господь відкривав духовні таємниці часто через притчі. Розказуючи про чоловіка, який в небрачному одязі прийшов на святкування до царя, Спаситель розтлумачив, як людина може потрапити на торжество блаженного вічного життя.

Архіпастир на прикладі подвигу святих преподобних отців Печерських пояснив, як «прикрасити свої одежі чистотою душі і тіла», щоб увійти на «небесну брачну вечерю».

«Вони прикрасили себе смиренням, терпінням, кротістю, любов’ю. Тому вони є достойними насельниками Царства Небесного. Звичайно, що ці всі чесноти не просто так легко здобуваються, без труда, без старання, без зусиль. Все це здобувається за допомогою християнського подвигу. З допомогою поста і молитви людина здобуває ці чесноти, які є красою її душевної одежі», — зазначив він.

Першосвятитель звернув увагу, що саме тому Церква встановлює певні дні та періоди посту, навчає нас, як ми маємо вибудовувати своє молитовне життя.

«Ми маємо вранці встати і помолитися; обов’язково, закінчивши свій день, також відійти до сну з молитвою. Ми повинні протягом дня, під час роботи, під час інших занять старатися розум зайняти молитвою», — сказав Блаженніший владика.

За словом Його Блаженства, «молитвою людина собі випрошує у Бога все, що їй потрібно для користі душі, а піст допомагає їй очистити себе від порочних нахилів».

«З допомогою посту і молитви ми можемо і повинні, як преподобні отці, яких сьогодні ми шануємо, приготувати свою духовну одежу для того, щоб бути достойними увійти до весільного чертогу», — наголосив він.

Митрополит Онуфрій підкреслив, що християнський подвиг непростий і потрібно багато терпіння, щоб звершувати його протягом усього життя, скільки б воно не тривало.

«Життя закінчується, і приходить такий момент для кожної людини, коли вона має ввійти у брачний чертог. І дуже важливо, щоб людина себе підготувала до цього моменту, щоб вона очистила свою одежу і прикрасила її священними чеснотами. Тоді ми, по молитвам преподобних отців, також будемо причасниками вічного блаженства на Небі», — побажав Владика.

На русском.
In English.

2023-09-11 15:52
#ПроповідьПредстоятеля Нічого з того, що є справді цінним, легко не здобувається — Блаженніший Митрополит Онуфрій.

Радіємо, що і сьогодні є люди, які можуть в юності своїй відректися від звичайних для молоді забав та присвятити своє життя Богові. Про це Блаженніший Митрополит Онуфрій сказав у своєму слові з нагоди початку нового навчального року у Київських духовних школах, повідомляє Інформаційно-просвітницький відділ УПЦ.

Звертаючись до адміністрації, викладачів та студентів Київських духовних шкіл, Його Блаженство зауважив, що сьогодні учбовий рік у КДАіС починається не в Києво-Печерській Лаврі, адже наразі доступ до цієї святині є обмеженим.

“Але ми віримо, що у Бога багато милості і все стане на свої місця”, — зазначив Предстоятель.

Першосвятитель висловив радість з приводу того, що нині в духовних школах знову зібралися молоді люди, які можуть в юності своїй відректися від тих звичайних людських забав, якими тішиться більшість молоді, та присвятити своє життя Богові.

Разом із тим, Блаженніший владика підкреслив, що на шляху, на який стали ці молоді люди, більше радості, тому що справжня радість — з Богом.

“Якщо Бога немає на дорозі, по якій ми йдемо, то хоча все в людини може бути, і матеріальні достатки, і здоров’я, і все інше, але тієї радості, якої хоче людська душа, у неї не буде”, — пояснив Предстоятель.
Відео: https://youtu.be/pljc4xe9H80
Докладніше: https://shorturl.at/lG247
На русском: https://shorturl.at/dhxI2
In English: https://shorturl.at/clKRV

2023-09-15 05:17
#ПроповідьПредстоятеля Блаженніший Митрополит Онуфрій розповів, чому потрібно ставити Божественні закони вище власних бажань.

Пристрасті відведуть людину до загибелі, а Божественні закони — до вічного спасіння. І навіть на землі людина, яка живе по волі Бога, більш здорова і щаслива. Про це Предстоятель сказав у своїй проповіді в день пам’яті преподобного Симеона Стовпника.

Архіпастир розповів про життя та подвиги надзвичайного подвижника: «Служити Богу, стоячи на стовпі в молитві день і ніч, терплячи голод, спрагу, холод, спеку — такий дивний подвиг небагато святих звершували. І найбільшим з них є преподобний Симеон Стовпник».

Водночас, підкреслив Першосвятитель, преподобний Симеон прожив більш як сто років.

«Кожна людина піклується про своє здоров’я, хтось це робить правильно, інший — неправильно. Один думає, що буде здоровим, якщо буде їсти все, що захоче, робити, що хоче, або нічого не робити. Інші себе ставлять в рамки», — сказав він.

За словом Блаженнішого владики, та людина, яка вміє себе обмежувати, завжди має краще фізичне здоров’я, аніж та, яка собі дозволяє все. Це стосується і духовного життя.

«Людські воля та пристрасті ведуть людину до загибелі, а Божа воля і Божий закон — до вічного спасіння. І навіть тут, на землі, людина, яка живе по волі Бога, яка себе обмежує Божественними законами, більш здорова і щаслива та благословенна Богом», — наголосив Його Блаженство.

Він пояснив, що визначати ці рамки має кожен індивідуально, оскільки «у кожного є свої таланти, здібності, фізичні та розумові сили, за допомогою яких людина має себе тримати в рамках Христових заповідей».

«Кожен визначає свою міру, наскільки має бути широкий «стовп», на який він має зійти», — зазначив Предстоятель.

Він додав, що той, хто слідує тільки своїм інстинктам, втрачає Божественну подобу, а кожна людина має відгороджувати себе від різних гріхів, навіть якщо вони їй приємні.

«Буває так, що нам подобається робити щось з того, що Бог забороняє. Ми повинні надати перевагу Божественним законам, а не своїм бажанням, — зауважив він. — Та людина, яка так себе поводить, піднімається на стовп духовної досконалості».

На русском.

2023-09-17 10:11
#ПроповідьПредстоятеля 
«Любов до Бога виражається не в деклараціях. Якщо я люблю Бога, то виконую Божественні закони… — вони встановлені для нашої користі. Не Богові потрібні ці заповіді, вони нам потрібні. Вони нас ставлять у ті рамки, де людина знаходить для себе блаженство і радість, мир. Якщо ми виходимо за ці рамки, ми губимо мир, ми губимо блаженство, відчуття щастя, ми все губимо», — Блаженніший Митрополит Онуфрій.
Відео повністю: https://youtu.be/gFGaxCun11I

2023-09-21 14:16
#ПроповідьПредстоятеля Блаженніший Митрополит Онуфрій розповів, що найбільш цінні дари Бог дає за молитву з терпінням і смиренням.

«Молитва — це духовне золото». Про це сказав Предстоятель у своїй проповіді у день свята Різдва Пресвятої Владичиці нашої Богородиці і Приснодіви Марії.

Блаженніший владика нагадав церковне передання про народження Пресвятої Богородиці й особливо звернув увагу на терпіння батьків Діви Марії, яке принесло такий великий плід — Доньку, Яка стала Божою Матір’ю.

«З цієї священної історії ми навчаємося, як треба молитися, — зауважив Архіпастир. — Кожна людина має певні потреби, з якими звертається до Бога. Іноді Господь відповідає на наше прохання відразу, а іноді через певний час. Буває, що ми, не дочекавшись, перестаємо молитися. Але чим цінніший дар, тим більш терпеливою має бути молитва. Якщо ми просимо того, що корисне нам для спасіння, воно завжди подається Богом. Молитва, яка випросила у Бога благословенну Діву Марію, продовжувалася майже 50 років».

Першосвятитель ще раз підкреслив, що чим духовно дорожче те, що ми просимо у Бога, тим «довшою, більш глибокою, смиренною і терпеливою має бути молитва».

«Молитва — це духовне золото, — наголосив він. — У матеріальному світі за золото можна отримати, що хочеш: і одяг, і їжу, і житло, і все інше, що потрібно. Так і в духовному сенсі — сьогодні людина не має нічого достойного, але якщо буде молитися, то завтра може мати дуже багато».

Митрополит Онуфрій також зазначив, що «чим більше людина смиряється перед Богом, тим сильніша її молитва».
«Нехай Господь допомагає нам молитися, щоб Бог послав мир на нашу землю та в кожну людську душу, щоб подарував нам те, що потрібно для земного життя, хліб насущний на кожен день, і, головне, щоб Господь подарував нам вічне спасіння на Небі», — побажав Його Блаженство.

На русском.
In English.

2023-09-22 12:19
#ПроповідьПредстоятеля Блаженніший Митрополит Онуфрій про те, як впливає послух на життя людини та її оточення.

У своїй проповіді у день пам’яті святителя Феодосія Чернігівського Блаженніший Митрополит Онуфрій розповів, чому без послуху чи сумлінного виконання своїх обов’язків неможливо досягти гармонії в житті. 

«У богослужбових текстах, які присвячені святителю Феодосію та відображають його чесноти, говориться, що він був ревним послушником та молитовником. Послух і молитва — дві чесноти, які допомагають людині змирити себе і наповнитися благодаттю Святого Духа, яка допомагає долати всі труднощі та мінливості земного життя. Відсікаючи свою волю, людина робить себе здатною вмістити Божественну благодать».

Блаженніший владика розповів про значення порядку, який досягається завдяки тому, що кожен сумлінно виконує свій послух у Церкві та у світі.

«У Церкві є своя ієрархія, згідно з якою кожен поставлений на своє місце і здійснює покладене на нього служіння. Коли всі виконують свій послух, тоді з церковного тіла виходить ідеальний організм, який розвивається і допомагає людям досягати духовної досконалості та вічного спасіння, — пояснив Архіпастир. — У мирському житті також є свої порядки… І коли кожен звершує своє служіння, не вторгаючись у чуже, тоді виходять сильними і сім’я, і місто, і область, і держава».

За словами Першосвятителя, на жаль, у реальному житті, особливо у мирському, люди люблять займатися всім, крім того, що їм потрібно робити.

«Він фахівець у всіх сферах і скрізь дає корисні поради, і всіх повчає, і всіх наставляє, а те, що має робити сам, не робить, у нього всюди завал. Всі наші біди бувають, тому що ми забуваємо, що і весь світ, і людина — це гармонія. На вершині цієї гармонії має стояти Бог. Тільки в Церкві дивляться на Бога, а у світі на Бога не дивляться, дивляться на людину», — наголосив він.

Як сказав Його Блаженство, тільки виконуючи свої послухи або зобов’язання, ми робимо одне одного сильнішим і допомагаємо один одному. І навпаки, коли людина втручається не у свої справи, тоді вона тягне «загальний візок» у хибний бік, тоді утворюється хаос.
Українською.
На русском.
In English.

2023-09-24 12:19
#ПроповідьПредстоятеля Предстоятель розповів, що таке таланти від Бога.

У своїй недільній проповіді Блаженніший Митрополит Онуфрій розповів, що Господь наш Іісус Христос, звершуючи Свою спасительну місію, творив багато чудес, навчав людей правил духовного життя і відкривав таємниці життя небесного. У своїй притчі про таланти Господь розповідає, як потрібно проводити життя, та показує його мету. 

«Ніхто не народжується випадково. Життя людині Бог дає в дар, прикрашаючи її Своїм Божественним образом, наділяє талантами. Важко зрозуміти, чому один має більше, а інший менше талантів — це таємниця Божа», — зазначив Архіпастир.

Пояснюючи, для чого Бог дає людині таланти, Першосвятитель підкреслив: «Не для того, щоб така талановита людина лежала собі на дивані й тільки пишалася тим, що вона має стільки здібностей». За його словом, «така людина закопує свій талант».

«Таланти Бог дає для того, щоб ми з їхньою допомогою творили добро і так прославляли ім’я Боже та проявляли нашу любов до ближнього», — наголосив він.

Його Блаженство зауважив, що Бог наділив талантами кожну людину, але не всі, наприклад через життєві обставини, користуються ними. Попри всі перешкоди, людина все ж повинна намагатися використовувати дані Богом таланти і через це уподібнюватися Богові.

«Та людина, яка розвиває свої таланти, вдосконалює образ Божий в собі та уподібнюється Богові. Однак той, хто не хоче вживати свої таланти, сам собі відмовляє в щасті та в блаженстві й залишається мертвим духовно», — зазначив Блаженніший владика.

Митрополит Онуфрій побажав кожному зрозуміти, якими талантами нагородив його Бог, та примножувати їх.

«Господь хоче, щоб ми уподібнювалися Йому, щоб ми були щасливими й блаженними, не тільки в цьому житті, а й у житті вічному», — підсумував Предстоятель.

На русском.
In English.

2023-09-24 14:18
#ПроповідьПредстоятеля Як навести лад у духовному житті? 

Для того, щоб досягти успіху в духовному житті, людина повинна слідувати певному порядку. Про це сказав Блаженніший Митрополит Онуфрій у проповіді 22 вересня.

«У Церкві встановлено певний порядок, як людина має жити. Коли вона прокинулась вранці, то повинна помолитися Богові. Коли сідає їсти, повинна помолитися, і після їжі теж. Коли робить якусь справу, особливо важливу, вона також має піднести молитву Богові. Добрі християни намагаються завжди молитися Богу: перед великими та малими справами, просячи допомоги. Якщо Бог не допоможе, то ми й малого не можемо зробити, а за Його допомогою ми можемо зробити й неможливе. Коли людина закінчує свій день, вона має подякувати Богу за все, що сталося з нею, попросити у Бога пробачення за те, що вона зробила неправильно протягом дня», — зазначив Архіпастир.

Окремо Блаженніший владика зупинився на важливості відвідин храму і поведінці в ньому.

«Людина протягом року має відвідувати храм, особливо у святкові та недільні дні. У храмі вона повинна молитися, не відволікаючись, згадувати, що це мале Небо землі. У цьому місці потрібно не думати про те, як купити машину, як продати будинок, чи щось подібне. У храмі треба думати: «Господи, як мені перейти з цього життя у вічне, щоб мій перехід був не болісним, а благословенним і спасительним?» Звичайно, людина також молиться і просить Бога про себе і про допомогу у своїх справах, у своїх заняттях, за ближніх, за рідних», — сказав він.

За словами Предстоятеля, людина має щонайменше один раз на рік посповідатися у священника і причаститися: «Це мала міра; християни, які займаються серйозніше своїм духовним вихованням, приступають до таїнств частіше».

«Коли ми слідуємо такому порядку, то в нас починають упорядковуватися наші почуття і бажання. У піст, наприклад, хочеться, може, і м’ясо з’їсти, і молока випити, а людина знає, що є обмеження, і вона своєю звичкою до порядку себе утримує та зберігає піст, який дуже корисний для людини. І так у всьому», — пояснив Блаженніший владика.

Він закликав звертатися по молитовну допомогу до преподобного Феодосія Чернігівського, пам’ять якого в цей день звершується, і до всіх святих, щоб вони допомагали нам жити в цьому житті так, щоб удостоїтися життя вічного.

На русском.
In English.

2023-09-27 13:08
☦️Хрест — Жезл сили, яку подарував людям Господь через Свої страждання — #ПроповідьПредстоятеля 

«Хрест – це знаряддя, на якому Господь переміг диявола та освятив людство, із якого Господь зійшов у пекло і звідти вивів тих, хто там чекав Його пришестя. Своїм Воскресінням Господь подарував людям втрачений рай, дар вічного життя і блаженства. Хрест з того часу, як Господь розіп’явся на ньому, має велику силу, й особливо від Хреста страждає диявол. Хто читав духовні книги, хто сам живе духовно, благочестивим християнським життям, той знає, що диявол може являтися людині, щоб її спокусити. І коли людина, яка хоче відігнати від себе диявола, осіняє себе хресним знаменням, диявол відходить від неї», — розповів Предстоятель.

Животворящий Хрест, який має таку велику силу, особливо шанують в Церкві.

«Ми святими хрестами прикрашаємо свої храми, ставимо його на особливих місцях, у своїх домівках разом з іконами, перед якими ми молимося і вклоняємося Богові», — зазначив він.

Блаженніший владика наголосив, що «кожен християнин має носити на собі хрестик. Та людина, яка носить на собі хрест, має духовну охорону».

«Хрестом ми себе осіняємо, осіняємо їжу, коли ми її вживаємо. Деякі благочестиві християни навіть, коли приходять на роботу, непомітно перехрестять місце, за яким працюють, і тоді беруться за роботу», — додав Архіпастир.

Першосвятитель назвав також Хрест «жезлом сили, яку подарував людям Господь через Свої страждання».

«Ми повинні про це пам’ятати і шанувати Хрест, навіть тоді, коли диявол не приступає до нас, коли він далеко від нас. Тому що та сила, яка виходить від Хреста, потрібна і в боротьбі з дияволом, і в боротьбі з самим собою, і в подоланні тих спокус і тих випробувань, які життя ставить перед нами», — сказав Його Блаженство.

«Нехай силою Животворящого Хреста Господь допомагає кожному з нас в нашому особистому духовному вдосконаленні та відганяє від нас всякого врага і супостата, щоб наші стопи йшли твердо тією дорогою, яка веде до вічного спасіння на Небі, у Христі Іісусі Господі нашому, Якому від нас слава, честь і поклоніння нині і в безконечні віки», — побажав Митрополит Онуфрій.

На русском.
In English.

2023-09-29 09:49
#ПроповідьПредстоятеля Святі — це ті, хто любить Христа.

Сьогодні для нас є безліч можливостей наслідувати подвижників Божих, проявляючи ті чесноти, які допомагали їм досягти святості. 
Про це сказав Блаженніший Митрополит Онуфрій в день вшанування пам’яті преподобного Кукші Одеського.

Його Блаженство додав, що, по своїй немочі, ми, звісно, не можемо звершувати таких подвигів, як, наприклад, звершував преподобний Кукша, але ми можемо намагатися наслідувати таким подвижникам.

«Основне, в чому ми повинні наслідувати святим — це смирення і терпіння, — сказав він. — А сьогодні для нас є безліч можливостей, які допомагають нам змирятися, проявляти терпіння. Сьогодні звучить більше образ, ніж якихось добрих слів одне одному. Так люди заведені, так настроєні, озлоблені… І це дає нам привід потерпіти і терпінням очистити свою душу від гріха і сподобитися дару Святого Духа, який робить людину святою», — наголосив Предстоятель.

Митрополит Онуфрій побажав молитвами преподобного Кукші Одеського слідувати його стопами смирення, терпіння і молитви.
Докладніше.

2023-10-01 11:50
#ПроповідьПредстоятеля Блаженніший Митрополит Онуфрій: Життєва дорога, на якій немає скорбот, веде лише в пекло.

У своїй недільній проповіді Блаженніший Митрополит Онуфрій розповів що саме глибока віра і смирення жінки, яка просила Господа зцілити свою дочку, допомогли їй отримати просиме (Мф. 15:21-28 (про хананеянку)). 

Архіпастир зазначив, що від правильної віри, коли людина розуміє, Хто є Бог і чого хоче від неї, народжується смирення.

«Смирення зробило цю жінку здатною вмістити в себе велику Божу благодать, яка зцілила її душу та доньку», — сказав він.

За словом Предстоятеля, смирення допомагає людині долати усі труднощі, які зустрічаються на шляху її земного життя.

«Деякі вважають смирення слабкістю. Смирення — це не слабкість, а велика сила. Смиренному дається та сила, яку ніхто не може перемогти, дається правильне розуміння Бога. Така людина має добрий, світлий, чистий розум, який пізнає Божественні тайни», — додав Першосвятитель.

Блаженніший владика зауважив, що смиренний уподібнюється землі.

«Землю топчуть, на неї можуть плюнути, з нею можуть робити що завгодно, а вона дає нам хліб, рослини, фрукти…» — підкреслив він.

Його Блаженство закликав, попри усі труднощі, берегти чистоту Святої Православної віри.

«Зараз в житті багато різних спокус, браней, обманів і головна мета цих нападів — збити з правильної віри, щоб люди почали шукати тих шляхів, де немає скорбот. А таких шляхів немає, безскорботний шлях веде тільки в пекло, він легкий і широкий, а до спасіння — вузький, тернистий і скорботний», — наголосив він.

За його словом, «ми повинні про це завжди пам’ятати та берегти чистоту Святої Православної віри, яка допомагає людині досягнути найголовнішого — вічного спасіння на Небі, у Христі Іісусі Господі нашому».

2023-10-08 16:19
#ПроповідьПредстоятеля Справжня віра долає закони природи та неможливе робить можливим.

У своїй недільній проповіді Блаженніший Митрополит Онуфрій розповів, як віра в Бога впливає на життя людей.

Після читання Святого Євангелія (Лк. 5:1-11) (про дивовижну ловитву риби) Предстоятель пояснив, що з цієї історії ми можемо зрозуміти, що таке сила віри.

«Людина має сильну віру не тоді, коли розумом приймає ідею, що Бог існує… Це не та віра, яка творить чудеса, — зазначив він. — Коли людина ввіряє себе Богові, знає, Хто Бог Такий, тоді що Бог каже, те й робить. Коли людина так живе, то в неї народжується віра серця, яка має велику силу, що гори переставляє».

За словом Першосвятителя, коли людина має таку віру, то Бог дає їй таку силу, що, як говориться в каноні Успіння Богородиці, «побеждаются естества уставы», тобто те, що згідно з природніми законами неможливо.

«Згідно з законами природи рибу тоді неможливо було спіймати, а віра зробила те, що вони піймали стільки риби, скільки не ловили ніколи», — сказав Його Блаженство.

Архіпастир звернув увагу також на приклад великого смирення апостола Петра, що має тільки людина зі справжньою, живою вірою, яка ввіряє себе в руки Божі.

«Коли людина преклоняється перед Богом і каже: «Так, Господи, я знаю, Ти є все, Тобою я живу, Ти мене створив, Ти мене підтримуєш, навіть якщо я цього не бачу, даєш всі блага, видимі, невидимі, якими я живу. І що я можу зробити без Тебе? Тому я змиряюсь перед Тобою, припиняю всі внутрішні протести, незгоди, припиняю противитися Тобі своєю волею, мирюся з Тобою і вручаю себе в Твої руки». Таке смирення робить людину сильною», — підкреслив Митрополит Онуфрій.

In English.
На русском.

2023-10-08 16:26
#ПроповідьПредстоятеля Молимося преподобному Сергію, щоб ті, хто воює проти нас, умиротворилися, щоб припинилася війна.

У своїй проповіді в день вшанування преподобного Сергія Радонезького Блаженніший Митрополит Онуфрій розповів, що ми молимося святому подвижнику про заступництво перед Богом, щоб припинилась війна.

Архіпастир нагадав, що преподобний Сергій Радонезький був приємником преподобного Антонія Печерського, отця всього чернецтва на Русі. Так само, як і прп. Антоній, він був великим молитовником, подвижником, миротворцем, навколо якого спасалися тисячі людей.

«Преподобний Сергій жив у ті часи, коли князі любили один з одним битися, сперечатися, воювати. І він ходив до князів, до одного, до другого, до ворогуючих, умовляв їх, щоб вони примирилися один з одним, щоб вони не забували, що ми є всі діти одного Бога. Бог не хоче, щоб ми ворогували, щоб ми вбивали один одного і ображали один одного», — розповів Блаженніший владика.

Предстоятель зазначив, що сьогодні ми молимося преподобному Сергію, щоб він «сказав перед Господом своє слово, підніс молитву, щоб ті, хто воює проти нас, умиротворилися, заспокоїлися, щоб припинилась війна, щоб вони не вбивали наших людей. Щоб ми всі жили в мирі, в злагоді, в любові один до одного. Тому що так нам заповідує жити Бог».

«Нехай Господь допомагає нам, дорогі браті і сестри, жити згідно зі Святими Божественними законами, змирятися перед Богом і один перед одним, як перед тим, хто носить образ Божий. Тоді кожен з нас буде сильним, ніякі спокуси і труднощі не зможуть зламати нас, і ми будемо йти тим шляхом, який веде до вічного життя в Царстві Небесному у Христі Іісусі Господі нашому», — побажав Митрополит Онуфрій.

На русском.
In English.

2023-10-11 15:16
#ПроповідьПредстоятеля Головна ціль у випробуваннях – не озлобитися, а зберегти любов до Бога і до ближнього.

У своїй проповіді в день свята на честь Собору преподобних отців Києво-Печерських, які у Ближніх печерах спочивають, Блаженніший Митрополит Онуфрій розповів, як правильно проходити випробування.
«Господь заснував Церкву для нашого спасіння, щоб ми, користуючись дарами Божественної благодаті, очищувалися, вдосконалювалися і піднімалися по щаблях духовної досконалості, щоб так ми уподібнювалися Богові», — сказав Архіпастир.

За словом Першосвятителя, в часи, коли Церква переживає випробування, приносяться особливо добрі плоди.

«Преподобні, які жили в різні часи, в різні епохи, принесли плоди праведності, тому що в часи випробувань вони не загубили своєї любові до Бога і до ближнього», — підкреслив він.

Предстоятель звернув увагу, що складність випробувань і їхня ціль в тому, щоб не відпасти від Бога.

«Диявол намагається людину відірвати від Бога, вбити в ній любов до Господа і до ближнього. А наше завдання у цих випробуваннях — показати, що ми маємо сильну любов — і до Бога, і до людей. І, звичайно, що в випробуваннях ця любов вдосконалюється», — зазначив Блаженніший владика.

Як наголосив Його Блаженство, «якщо ми приймаємо усі випробування без нарікань, терпимо, боремося з собою, боремося з неправдою, яка є у світі, але боремося молитвою, постом, а не кулаками чи чимось іншим, тоді ми перемагаємо зло і залишаємось вірними Богові».

Він додав, що сьогодні ми переживаємо важкі часи, в які випробовується наша віра.

«Про нас говорять неправду, ображають, щось віднімають… Але у цих випробуваннях ми повинні поводити себе як люди, не губити любові до Бога і до ближнього, не озлоблятися. Тому що мета ворога спасіння людського в тому, щоб людину зробити вмістилищем злоби, — сказав Блаженніший Митрополит Онуфрій, — а злоба веде людину до вічної загибелі, з’їдає самого носителя цієї злоби. Тобто якщо людина наповнюється ненавистю, то сама себе нищить».

Натомість, за словом Архіпастиря, «людина, яка наповнена любові, себе зберігає для вічності. Тому що Бог є любов і в Його Царство входять ті, хто має любов в собі».

«Нехай молитвами преподобних отців Господь допомагає нам, дорогі брати і сестри, все, що зустрічається на життєвому шляху, переносити з вдячністю Господу, з смиренням, з терпінням і не губити своєї любові до Бога і до ближнього. Тоді ми будемо чимось уподібнюватися до преподобних отців, яких сьогодні вшановує Церква, та матимемо надію, що в майбутньому житті сподобимося бути причасниками Царства любові», — побажав Митрополит Онуфрій.

На русском.
In English.

2023-10-14 14:31
#ПроповідьПредстоятеля Немає на землі такої людини, про яку б не дбала Матір Божа — Блаженніший Митрополит Онуфрій.

Є багато людей, які байдужі до Матері Божої, які не пам’ятають про Неї, не згадують і не звертаються до Неї в молитвах. Але немає такої людини, до якої б Матір Божа була байдужою. Про це Блаженніший Митрополит Онуфрій сказав у своїй проповіді на свято Покрову Пресвятої Богородиці, повідомляє Інформаційно-просвітницький відділ УПЦ.

За словами Його Блаженства, люди, які моляться до Пречистої Діви, завжди отримують від Неї допомогу.

Разом із тим, Предстоятель наголосив, що для того, щоб мати дерзновіння у молитві, людині слід молитися не лише коли вона перебуває у складних обставинах, а й у часи свого благоденства. Якщо ж людина, коли їй добре, не молиться, а як приходить якась біда, то починає взивати до Бога, то Бог прийме цю молитву, але вона не матиме такої сили, адже у людини не буде дерзновіння.

«До прикладу, є батько, який має двох синів. І один з них є слухняним, завжди слухає батька і що батько скаже, він те виконує, а інший не слухає батька, робить, що йому хочеться.

Коли ж стається у них якась біда, то той син, який слухає батька, він має дерзновіння, приходить і каже: “Батьку, допоможи мені”. І батько слухає і допомагає. А той, який не поважав батька під час добра, то в нього і немає совісті попросити щось у батька під час біди. А якщо він просить, то його прохання таке боязке, не сміливе. Так і молитва. Коли ми молимося до Бога під час благоденства, то маємо сильну, дерзновенну молитву під час біди», – пояснив Першосвятитель.

У своєму слові Блаженніший Митрополит Онуфрій також нагадав, що основне завдання людини на землі – приготувати себе до вічності.
Відео: https://youtu.be/6yidoIDN-YI
Докладніше.
На русском.
In English.

2023-10-15 11:17
#ПроповідьПредстоятеля Про головне правило взаємовідносин між людьми.

У своїй недільній проповіді Блаженніший Митрополит Онуфрій пояснив слова Спасителя: «Як хочете, щоб з вами чинили люди, так і ви чиніть з ними».

«Церква згадує сьогодні Євангельські слова Спасителя про те, як ми маємо жити один з одним», — сказав Архіпастир.

Він підкреслив, що Сам Господь закликає християн чинити з іншими так, як вони хотіли б, щоб чинили з ними.

«Ці слова не потребують особливого роз’яснення, тому що у будь-якій ситуації ми повинні намагатися ставити себе на місце іншої людини і задавати собі питання, як би ми хотіли, щоби з нами в такому випадку вчинили. Звичайно, що кожна людина хоче, щоб до неї ставилися по-доброму», — зазначив Блаженніший владика.

Першосвятитель також звернув увагу, що таким чином Господь нас навчає духовній любові до всіх людей і закликає любити не тільки тих, хто любить нас, а й ворогів.

«Світ живе духовною, Божественною любов’ю — це любов жертовна. Людина, яка так любить свого ворога чи друга, нічого не хоче від нього взамін, тому що знає, що велика нагорода чекає на неї в цьому віці і в майбутньому від Бога. Така людина називається сином Всевишнього.  Оскільки Сам Бог любить нас так, хоча ми далеко не всі достойні цієї Божественної любові», — сказав Предстоятель.

«Нехай Господь, молитвами Пресвятої Діви Марії та всіх святих, допомагає нам правильно жити на землі, правильно вибудовувати відносини зі своїми ближніми. Коли людина живе з Богом, то вона отримує від Нього силу жертовно любити світ. Без Бога це неможливо», — підсумував Митрополит Онуфрій.

На русском.
In English.

2023-10-15 14:56
#ПроповідьПредстоятеля Що робити, коли демон приступає до людини?

Блаженніший Митрополит Онуфрій розповів, який святий особливо допомагає боротися з нечистою силою.

У своїй проповіді 15 жовтня 2023 року Архіпастир зазначив, що люди у всі часи іноді потрапляли під дію диявольської сили, та вказав на головну зброю проти таких нападів.

«Коли демон приступає до людини і починає її мучити, всередині неї з’являється страх, холод, жах, — зауважив він. — Але людина повинна пам’ятати, що Бог подарував нам велику силу — силу Чесного, Животворящого Хреста».

Його Блаженство розповів декілька історій святих, які зуміли побороти такі напади, і порадив звертатися до них про допомогу.

«Господь подарував нам молитву святих угодників, серед яких дуже допомагає у брані з демоном священномученик Кіпріан», — підкреслив він.

«Цей майбутній святий народився у сім’ї язичників. У семирічному віці його віддали на служіння ідолам і почали навчати різним бісовським наукам, чародійствам, як обманювати людей. Згодом він навчився, як вони казали, наводити дощі, бурі, саранчу на поля, громи, блискавки, літати, ходити по воді і навіть воскрешати мертвих. Але все це було неправдою і обманом», — сказав Першосвятитель.

Далі він розповів, як Кіпріан, виконуючи прохання одного язичника, намагався наслати демонів на благочестиву християнку Юстину. Проте дівчина всі напади нечистої сили перемогла за допомогою хресного знамення і молитви.

«Тоді святий Кіпріан зрозумів, що Бог сильніший від всіх дияволів, всіх демонів, всіх темних духів, і відрікся від них. Але, коли він це зробив, демони почали нападати на нього і хотіли вбити. Тоді він згадав, що дівчина перемогла їх хресним знаменем. Він перехрестився — і демони відійшли від нього. Кіпріан прийняв хрещення, потім став священником, а пізніше —єпископом, а закінчив своє життя мученицькою кончиною за те, що вірив у Христа», — підсумував Блаженніший владика.

На русском.
In English.

2023-11-26 16:33
#ПроповідьПредстоятеля Блаженніший Митрополит Онуфрій: Ближній — це людина, яка потребує нашої допомоги.

У своїй недільній проповіді Блаженніший Митрополит Онуфрій розтлумачив Євангельську притчу про милосердного самарянина (Лк. 10:25-37). Предстоятель пояснив, що незалежно від віросповідання, і атеїст, і язичник, всі люди мають образ Божий і заслуговують підтримки.

«Ми всі люди, маємо немощі, пристрасті, слабкості, іноді помиляємося і не знаємо, як правильно поступати в тому чи іншому питанні в житті, — зазначив Архіпастир. — Господь навчає нас, що перш за все, ми маємо любити Бога і ближнього як носія образу Божого».

За словом Першосвятителя, «ближній — це кожна людина, яка потребує нашої допомоги».
«Якщо ми побачимо, що потребує нашої допомоги язичник, або той, хто взагалі не вірує, атеїст чи людина іншої віри, то ми повинні йому допомогти. Ми не ділимо віру з ним, допомога не є згодою з його позицією, з його думками. Це допомога людині, як носію образу Божого».

На русском.
In English.

2023-11-26 18:56
#ПроповідьПредстоятеля Та людина, яка любить Бога понад усе, любить і свою землю, і свій народ.

У своїй проповіді в день пам’яті святителя Іоанна Златоуста Блаженніший Митрополит Онуфрій розповів, що і святитель, і всі інші святі в першу чергу показували своїм життям — треба любити Бога понад усе. 

«Та людина, яка любить Бога понад усе, любить свою землю, свій народ. А той, хто Бога не любить, не може любити свою землю і свій народ. Бог створив землю, людей. Якщо ми любимо Бога, то можемо молити Бога, щоб Він послав милості на нашу землю, на наш народ. Якщо ми Бога не любимо, то ми ображаємо Бога, відганяємо Його благодать і від себе, і від тих, хто поряд з нами», — пояснив Блаженніший владика.

Архіпастир підкреслив, що людина без благодаті не може жити повним життям.

«Без благодаті вона якби фізично існує, але не живе, — зазанчив він. — Без благодаті Божої справжнього життя нема, є існування. Життя — це коли до існування додаються такі почуття, як радість, щастя, мир».

На русском.
In English.

2023-12-03 08:24
❓Як бути щасливим і в багатстві, і в бідності? — Порада Блаженнішого Митрополита Онуфрія.

Дивитися #ПроповідьПредстоятеля повністю: https://youtu.be/_zVvospMO-g

2023-12-04 11:12
❓Яку жертву повинна приносити людина Богу? — розповідає Блаженніший Митрополит Онуфрій.

Дивитися #ПроповідьПредстоятеля повністю: https://youtu.be/RZjbYSEFGVc

2023-12-04 11:57
🔹Нам необхідно хоч трошки уподібнюватися до Матері Божої у своєму житті — Блаженніший Митрополит Онуфрій.

Дивитися #ПроповідьПредстоятеля повністю: https://youtu.be/RZjbYSEFGVc

2023-12-09 12:54
Для християн навіть у найтемніші часи є світло в кінці тунелю — це наш Спаситель — #ПроповідьПредстоятеля

У день своєї 33-ї річниці архієрейської хіротонії Блаженніший Митрополит Онуфрій звернувся до пастви зі словами: «Я хочу в цей день подякувати Богові за те, що Господь сподобив мене, недостойного, великої честі бути єпископом Церкви Христової. Кожного разу, коли я звертаю свій погляд на прожиті роки, то помічаю, що вони пробігли дуже швидко і я нічого особливого не зробив. Якщо й було щось добре, то тільки вашими молитвами і з вашою допомогою».

Він подякував усім за спільну молитву та побажав: «Нехай Господь укріпляє вас у ваших трудах, подвигах, дає втіху і надію у найскрутніші хвилини земного життя та в складних випробуваннях». 

«Тому що для християнина є завжди світла надія. Хто не знає Христа, для того майбутнє — темне і незрозуміле. А для тих, хто знає і любить Христа, завжди, де б він не був, є світло в кінці тунелю і цим світлом являється наш Спаситель, Господь, Іісус Христос».
Докладніше.

2023-12-13 15:35
Головне — зберегти любов і не озлобитися -  #ПроповідьПредстоятеля

У своїй проповіді у день пам’яті святого апостола Андрія Первозваного Блаженніший Митрополит Онуфрій зауважив, що апостол Андрій своїм життям навчає нас любити Бога, свого ближнього як носія образу Божого та звертатися до нашого Творця у молитві. Про це повідомляє Інформаційно-просвітницький відділ УПЦ.

Як зауважив Першосвятитель, звертаючись до Господа у молитві, християни дякують Богу за все те, що отримали від Нього, просять милостей Божих для близьких, а також каються у своїх гріхах.

«Не буває так, щоб ми проживали життя без всякого падіння, спотикання. Людина, проходячи через труднощі земного буття, десь спотикається, десь падає, десь встає. І ось ця молитва покаяння допомагає людині вставати, коли вона впала», — зазначив Його Блаженство.

Архіпастир пояснив, що завдяки покаянню ми відновлюємо у собі любов до Бога та ближнього, а також додав, що любити ближнього ми повинні, навіть якщо цей ближній може вчиняти стосовно нас якісь образливі вчинки, адже і Бог усіх нас полюбив і звершив подвиг спасіння заради всіх людей.

«Апостол Андрій сьогодні стоїть біля Престолу Божого. Він з ликом святих апостолів на Небі молиться Богу за весь світ і просить, щоб Бог допомагав нам в цих складних випробуваннях, в цих життєвих спокусах, у хворобах, в скорботах, щоб ми, головне, зберегли розумну любов до Бога, яку ми повинні берегти і не озлоблюватися», — сказав Блаженніший владика.

На русском.
In English.

2023-12-17 14:18
#ПроповідьПредстоятеля  Блаженніший Митрополит Онуфрій розповів, як любити своїх дітей правильно.

У своїй недільній проповіді в день пам’яті святої великомучениці Варвари Блаженніший Митрополит Онуфрій звернув увагу на те, як батьки мають любити своїх дітей.

«Звичайно, що кожна нормальна людина хоче своїй дитині блага, добра, щастя, удачі. Але коли любов родича замикається тільки в земних благах, він тільки хоче дитині своїй земного добра, а про вічне не думає, то це є сліпа любов, яка являється однією стороною медалі, а на другій стороні медалі знаходиться ненависть», — пояснив Архіпастир.

За його словом, плотська любов досить легко може перерости в ненависть, якщо дитина не виправдовує очікувань батьків.

«Життя святої великомучениці Варвари вчить нас, що дітей треба виховувати правильною любов’ю, любов’ю, яка має не тільки плотську сторону, але і духовну», — сказав Блаженніший владика.

Першосвятитель побажав молитвами святої великомучениці Варвари, яка була страчена руками власного батька за свою віру, та інших святих допомоги Божої жити з думкою про вічне спасіння, утримуючи себе від усього злого.

«Що таке зло, а що таке добро, нам підказує і совість наша, і про це говориться у Священному Писанні, у святих книжках. Там ми навчаємося, що таке і правда, що таке неправда, що таке добро, що таке зло», — зазначив він.

Як наголосив Предстоятель, «ми повинні намагатися в своєму житті уклонятися від зла і творити благо».

«Це потребує від людини певних зусиль, праці над собою, смирення, але це той подвиг, який робить людину Людиною, робить її здатною любити Бога, любити свого ближнього, як самого себе, і любити своїх дітей правильною любов’ю, яка не тільки дитину робить щасливою на землі під час земного життя, але робить її щасливою у Вічності на Небі», — підкреслив Митрополит Онуфрій.

In English.

2023-12-20 09:31
#ПроповідьПредстоятеля Блаженніший Митрополит Онуфрій розповів, як святитель Миколай врятував одного чоловіка від смерті, а іншого — від тяжкого гріха.

19 грудня 2023 року, у день пам’яті святителя Миколая Чудотворця, Блаженніший Митрополит Онуфрій розповів декілька історій з життя цього великого Божого угодника, а також про те, як і після відходу у вічність він допомагає людям. Про це повідомляє Інформаційно-просвітницький відділ УПЦ.

Однією з історій, яку розповів Архіпастир, була розповідь про те, як святитель Миколай врятував одного чоловіка від смерті, а іншого — від тяжкого гріха убивства.

За словами Блаженнішого владики, коли в одному селі помирав чоловік і до його смертного одра приходили прощатися родичі, то прийшов до нього і його сусід, який попросив лишити його наодинці із тим чоловіком.

Коли всі вийшли, то сусід став навколішки і почав просити пробачення:

«Вибач мені, я тяжко згрішив перед тобою», – сказав він.

Чоловік, що лежав на смертному одрі, відповів:

«Я не пам’ятаю такого, ти мені ніколи нічого поганого не сказав і ніколи нічого поганого не робив».

Тоді цей сусід розказав йому, як одного дня, коли він дізнався про те, що цей чоловік отримав велику зарплату, то в нього з’явився намір відібрати гроші й убити цього чоловіка, коли той повертатиметься додому через ліс.

Він так і зробив, пішов у ліс, приготувався до скоєння злочину, але не зміг вбити цього чоловіка, бо його усю дорогу супроводжували двоє людей — старець та молода дівчина.

«Було таке, я пам’ятаю, — сказав чоловік, який помирав, — я одержав великі гроші, зарплату, пішов додому, і тоді до мене прийшла така думка, що мене можуть убити в лісі. І я у великому страху, не знав, що мені робити, і почав молитися святителю Миколаю та святій мучениці Параскеві».

«У селі, де жили ці люди, був храм з двома престолами — на честь святителя Миколая та святої мучениці Параскеви. І той чоловік, пребуваючи у страсі, молився всю дорогу святому Миколаю і святій Параскеві. Але він думав, що з ним нікого немає», – пояснив Предстоятель.

Як зауважив Першосвятитель, і чоловік, що лежав на смертному одрі, і його сусід тоді зрозуміли, що насправді це святитель Миколай і мучениця Параскева зберегли одного з них від смерті, супроводжуючи його усю дорогу, а іншого — від скоєння тяжкого гріха.

«Ось такі дивні чудеса святитель Миколай творить і сьогодні серед нас.Тільки треба до нього звертатись з молитвою і просити його про допомогу», – зазначив Його Блаженство, а також додав, що для того, щоб у нас була дерзновенна молитва, ми повинні старатися жити по-християнськи.

«Святитель Миколай допомагає всім, але тим, хто живе з Христом і в Христі, він допомагає з радістю. А тим, хто живе поза Христом, хто живе у гріхах, в омані, він тим допомагає зі смутком, бо хоче, щоб ці люди бачили, який Бог милостивий, як Він допомагає нам через своїх угодників, щоб ці люди пізнали істину і прийшли до Христа», – наголосив Блаженніший владика.

Предстоятель побажав, щоб молитвами святителя Миколая Господь допоміг усім нам в наших земних спокусах і випробуваннях не втратити людської гідності та зберегти християнське благородство, яке виявляється у любові до Бога, у любові до ближнього, у смиренності, у терпінні, у допомозі тим, хто потребує нашої допомоги.

«Якщо ми так робитимемо, то святитель Миколай буде за нас молитися, допомагатиме нам долати всі труднощі життя і ми, кожен у свою міру, сподобимося на Небі бути учасниками вічного спасіння у Христі Іісусі, Господі нашому», – підкреслив Першосвятитель.

In English.

2024-02-11 10:49
#ПроповідьПредстоятеля Коли ми отримуємо те, про що просили у молитві, то повинні не забувати про вдячність Богові.🙏

У своїй недільній проповіді Блаженніший Митрополит Онуфрій розповів про важливість віри для отримання того, про що просимо у молитві, від Бога та вдячності за благодіяння Божі.

Архіпастир зазначив, що зцілення Спасителем сліпого чоловіка відбулося по його вірі. Першосвятитель пояснив, що люди можуть увірувати від слова Божого, Священного Писання, а також від свідчення інших людей про Господа. Сліпець повірив в Бога зі слів інших людей, які розповіли йому, Хто такий Месія, а також про те, що Він зцілює різні немочі людські. Тоді він звернувся до Бога з молитвою, і Господь зцілив його.

«Кожна людина у своєму житті щось просить у Бога, — продовжив Предстоятель. — Більшість з нас просять того, що потрібно для життя сьогодні. Більш досконалі моляться, щоб Бог простив їм гріхи. А ще більш досконалі просять, щоб Бог помилував їх».

Як підкреслив Блаженніший владика, Господь по-різному відкликається на наші молитви, іноді швидко, іноді через багато років, як це було з праведними Іоакимом і Анною, які просили послати їм дитину. Господь відповів на їхні молитви через п’ятдесят років і подарував «таку чудесну дитину, яка стала Матір’ю Божою».

«Коли ми отримуємо за свої молитви якийсь дар, то повинні не забувати бути вдячними, — наголосив він. — Коли ми отримуємо від Бога якісь милості, то повинні ще більше укріплятися у своєму слідуванні за Господом і прославляти Його. Таких людей Бог прославляє ще в цьому земному житті».

Його Блаженство побажав пастві допомоги Божої, щоб більше і більше укріплятися у вірі, а також вести благочестиве життя, прикрашене молитвою, постом та добрими справами.

«Коли ми так будемо робити, то Господь буде зцілювати наші немочі, буде допомагати нам у всьому, у чому ми маємо потребу в нашому земному житті. А головне, Господь подарує нам вічне спасіння на Небі у Христі Іісусі Господі нашому», — сказав Блаженніший Митрополит Онуфрій.

2024-02-15 19:20
#ПроповідьПредстоятеля Кожна людина покликана прийняти Господа у своє серце.

У своїй проповіді у свято Стрітення Господа нашого Іісуса Христа Блаженніший Митрополит Онуфрій розповів про те, як людина може зробити своє серце вмістилищем Самого Господа.

«Кожна людина має прийняти Христа в своє серце. Господь входив в серце людини, як він увійшов у Віфлеємську печеру — просто, без претензій чи докорів. Людина тільки має приготувати своє серце», — зазначив Першосвятитель.

Він наголосив, що кожному потрібно викорінити зі свого серця ненависть, злобу та неправду, а натомість наповнювати його любов’ю, смиренням, терпінням та милосердям.

«Такі зміни відбуваються не в один день, — зауважив Архіпастир. — Для цього слід проявити зусилля в пості та молитві, виконувати Божественні заповіді».

За словом Блаженнішого владики, «коли людина оберігає своє серце, очищує його, тоді вона «Бога узрить» (Мф. 5:8), тобто стане спроможною побачити Бога, Який зможе оселитися в її серці».

«Нехай Господь допоможе кожному з нас стати вмістилищем Христа. Щоб Спаситель знайшов в нашому серці те місце, яке Він любить і в якому хоче бути. Коли людина себе так приготовляє, то вже на землі стає небожителем, починає жити небесними законами, вкушати ту радість, ту солодкість і блаженство, які Господь приготував на Небі, у Своєму Царстві во Христі Іісусі Господі нашому», — побажав Його Блаженство.

2024-02-25 14:01
#ПроповідьПредстоятеля 🙏 Блаженніший Митрополит Онуфрій пояснив, чому смиренна молитва найсильніша.

У своїй проповіді в Неділю про митаря та фарисея Блаженніший Митрополит Онуфрій пояснив важливість правильної молитви для спасіння.

«Піст і молитва – це основні чесноти, за допомогою яких людина духовно вдосконалюється і набуває подоби Божої, — сказав Архіпастир. — Сьогодні Господь через притчу про митаря і фарисея нагадує нам, якою має бути молитва. Молитва – це звернення, бесіда з Богом, дихання для душі, через яке людина отримує Божественну благодать, яка її живить».

Предстоятель звернув увагу, що молитви бувають різними: просительними, покаянними, похвальними та подячними. За його словом, основними в повсякденному житті людини є просительні та покаянні молитви, але дуже важливо й дякувати Богові за все і завжди. Найсильніша ж молитва — смиренна.

«Як ми чули в Євангельському зачалі, найсильнішою є смиренна молитва, — зазначив Першосвятитель. — Оскільки Господь гордим противиться, а смиренним дає благодать (Як. 4, 6). І ті, хто себе возносять, будуть рано чи пізно принижені. А ті, хто самі себе принижують, будуть возвишені Богом у свій час (Мф. 23, 12)».

Окремо Блаженніший владика нагадав, що усі дари, які ми маємо, — від Бога.

«Нехай Господь допомагає нам старатися в молитві пам’ятати, що Бог — Творець, а ми — творіння. Це розуміння зобов’язує людину змирятися. Той, хто гордує дарами, привласнює їх собі і стає злочинцем. Людина, яка смиряється, показує, що дари не її, а Божі. Таким чином людина правильно ставиться до свого Творця, і Бог примножує в такій людині таланти», — сказав він.

Його Блаженство побажав допомоги Божої усім, щоб навчитися такій молитві, й тоді, за його словом, «і під час Великого посту, і завжди в житті молитва буде поєднувати нас із Богом, допомагатиме підійматися сходами духовної досконалості та вмістити в себе дар спасіння».

2024-03-17 14:14
#ПроповідьПредстоятеля  Як піст допомагає людині повернути втрачений рай.

Бог, створивши людей, наділив їх свободою, однак наші праотці піддалися спокусі і втратили ті блага, якими Він наділив їх. Сьогодні християнам, щоб повернути собі втрачений рай, потрібно потрудитися.

«Люди були найдосконалішим творінням Божим, – зазначив Архіпастир. – Вони жили в раю і насолоджувалася світлою радістю, миром, яким осяяна Божественна природа. Господь дав людині свобідну волю. Вона могла вдосконалюватися, свідомо спонукати себе виконувати священні Божественні закони і сама вирішувати, як їй чинити. Однак сталося так, що людина спокусилася».

Перші люди повірили обману диявола, який зажадав відлучити їх від райського блаженства та істини. Таким чином, за словом Першосвятителя, «порушивши Божу заповідь не вкушати від дерева пізнання добра і зла, вони відвернулися від Божественної любові».

Як сказав Предстоятель, через недотримання посту перші люди втратили Небесний рай, через піст християни можуть його собі повернути.
Докладніше.

2024-03-18 08:18
Предстоятель розповів про особливості утримання в їжі в період Великого посту.

У своїй проповіді ввечері, напередодні початку Великого посту, Блаженніший Митрополит Онуфрій нагадав, що правила утримання в їжі прописані в уставі Церкві і, по можливості, їх потрібно дотримуватися. 

«Людина складається з двох частин: тіла і душі. Постувати повинні і душа, і тіло. Душа – коли ми утримуємо себе від злих помислів, бажань, почуттів. Тіло – утримуючись від певної їжі, від якихось гріховних вчинків», – зазначив Першосвятитель.

Він підкреслив, що устав, в якому встановлені правила посту, був написаний в благодаті Святого Духа, тому християнам важливо його дотримуватися.

«Згідно з церковним уставом, протягом Великого посту риба вкушається тільки два рази: у Вербну неділю та на Благовіщення. Не благословляється м’ясо, молочні продукти, а благословляються овочі, фрукти, злаки», – нагадав Архіпастир.

Він звернув увагу, що пісна їжа є природньою для людини. «Господь дав людині в раю злаки, фрукти, і все, що росло там. Людина не поїдала чужу плоть», – пояснив він. За його словом, тільки тому, що сучасна людина звикла до іншого харчування, їй здається таке харчування складним.

Водночас Блаженніший владика наголосив, що у всьому має бути розумна міра. Кожен має враховувати стан свого здоров’я і якщо має певні проблеми, то порадитися зі священником і сформувати свій раціон.

«Це людина повинна для себе сама визначити, підійти до духівника, пояснити все і тоді отримати благословення на послаблення, – сказав Митрополит Онуфрій. – Однак якщо людина здорова, відносно здорова, то треба себе заставляти поститися. Не можна відразу, якщо десь щось закололо, відразу починати молоко пити. Піст потребує певного подвигу».
Докладніше. #ПроповідьПредстоятеля

2024-03-18 09:30
#ПроповідьПредстоятеля Вибачати складно, але без цього неможливо очистити свою душу від гріха.

У своїй проповіді в Прощену неділю Блаженніший Митрополит Онуфрій попросив прощення у пастви та закликав усіх примиритися між собою, щоб в душевному спокої стати на спасительний шлях Великого посту. 

«Ми стоїмо на порозі благословенного часу, і згідно з нашим добрим звичаєм, а точніше по словам Господа, ми в цей день по можливості намагаємося один з одним примиритися, щоб в мирі та душевному спокої стати на спасительний шлях Великого посту і дійти до Світлого празника Христового Воскресіння», – сказав Архіпастир.

Він нагадав, що мета посту – очищення себе від скверни плоті і духу та звільнення від гріха.

«Для того, щоб наш піст був корисний і наші подвиги приносили користь, є одна умова, яку Господь назвав нам у сьогоднішньому Євангелії: якщо ви прощатимете людям провини їхні, то простить і вам Отець ваш Небесний, а коли не будете прощати людям провин їхніх, то і Отець ваш не простить вам провин ваших (Мф. 6:14,15). Тобто є умова, якщо я хочу, щоб Бог мене простив, я повинен простити того, хто мене образив. Не важливо, де він знаходиться, хто він, я маю простити», – сказав Архіпастир.

Блаженніший владика пояснив, що людина, яка тримає зло на іншого, стає не здатною вмістити прощення її гріхів Богом. Саме тому, за його словом, потрібно себе змушувати вибачати тих, хто нас образив.

«Це складно, але треба себе примушувати. І поступово, з допомогою молитви, самоукоряння, людина зможе вибачити іншого від щирого серця», – додав він.

Першосвятитель попросив у всіх прощення та простив усіх, хто відчуває, що міг його образити.

«Перед початком Святого Великого посту я у всіх вас, дорогі владики, отці, братія і сестри, прошу прощення за те, що я вас ображав своїми вчинками, думками, словами, іншим чином. Простіть мене заради Христа, – сказав Предстоятель і відповів усім присутнім на їхнє прохання про прощення. – Бог прощає. Мене ніхто не ображав, але буває, що у людині є внутрішнє відчуття, їй здається, що вона мене ображала. Якщо у когось є таке внутрішнє відчуття, то нехай Бог простить всіх вас».

2024-03-24 15:43
#ПроповідьПредстоятеля Чому Торжество Православ’я звершується у піст? – Блаженніший Митрополит Онуфрій.

Блаженніший Митрополит Онуфрій у своїй проповіді в Неділю Торжества Православ’я закликав берегти чистоту Православної віри та бути християнами не тільки за назвою, а й за життям.

Архіпастир розповів про історію християнства до ухвалення Міланського едикту 313 року, після якого Церква перестала бути гнаною, про період, коли почали виникати єресі, й засудження їх на Вселенських Соборах. Він також пояснив, чому Церква звершує чин Торжества Православ’я саме у піст.

«Православна віра утвердилася тими людьми, які жили в пості і молитві. В постовій молитві люди пізнавали Бога, поєднували себе з Богом і утверджували святу Православну віру, доводили, що вона є правильна. Доводили не просто вченням, філософією, а своїм життям», – розповів Митрополит Онуфрій.

За його словом, святі на власному досвіді, виконуючи заповіді Божі, переконалися, що саме Православна віра правильна і спасительна.

Першосвятитель звернув увагу, чому так важливо правильно розуміти, Хто Такий Бог.

«Єресь – це неправильне вчення про Бога. Люди, далекі від Бога, говорять: «Яка різниця, Який був Спаситель? Чи Єдиносущний Отець, чи Подобосущний?» Їм важливо отримати від Бога блага для земного благополуччя. – сказав Його Блаженство. – Але людині, яка живе в Церкві, не байдуже. Вона знає, що неправильне вчення про Бога позбавляє можливості знайти Бога і з’єднатися з Ним. А значить, позбавляє можливості бути наслідником вічного життя і спасіння».

Берегти чистоту Православного вчення потрібно й для того, щоб на землі бути єдиними духом. «Якщо ми будемо духом єдині, то ніхто нас і тілесно не розділить», – сказав він.

Предстоятель побажав берегти чистоту Святої Православної віри та бути християнами не тільки за назвою, а й за життям.

«Життя згідно з Божественними заповітами робить людину подібною до свого Творця. Божественні заповіді – це ті закони, які дають людині можливість на своєму досвіді переконатися в істині своєї віри», – підсумував він.

2024-04-01 09:04
#ПроповідьПредстоятеля Блаженніший владика розповів, що допомагало преподобним Печерським жити в затворі й почувати себе, як в раю.

У своїй проповіді в 2-гу Неділю Великого посту, коли Церква вшановує святителя Григорія Паламу та Собор преподобних Печерських, Блаженніший Митрополит Онуфрій розповів про значення нетварного  Фаворського світла в житті святих та усіх людей. 

«У Святому Писанні говориться, що Бог – це світло, яке просвіщає всяку людину, яка приходить у світ, кожного з нас. Фаворське світло – це одна з властивостей Божественної природи. Воно не було створене, а було завжди. Як Бог є вічним, так і це світло є вічним», – пояснив Архіпастир.

За його словом, це світло наповнювало святих подвижників зсередини і робило їх щасливими.

«Ті подвижники, які затворялися у печерах, мали маленьке віконце, через яке отримували просфорки, склянку води, так жили багато років. Для людини фізіологічно неможливо прожити у такому місці, коли навколо абсолютна темрява. А святі отці жили там, і для них ця печера була, як рай, тому що вони бачили Бога, вони бачили світло Боже, яке наповнювало їх і яке давало їм радість і щастя».

Блаженнійший Митрополит Онуфрій звернув увагу, що, вшановуючи цього дня Собор преподобних отців Печерських, ми повинні замислитися про себе і знайти Бога й у своїй душі.

«Знайти Бога, не в космосі чи в інших місцях, а у своїй душі – має бути головним бажанням людини, – сказав він. –  Завдання кожної людини – берегти чистоту духовну і тілесну, яка робить людину вмістилищем цього Божественного світла, яке називається благодать Святого Духа».

Як зазначив Предстоятель, це світло дає людині щастя буття.

«Незалежно від того, ким людина є, вона сильна чи слабка, знаменита чи маловідома, стара чи молода, здорова чи хвора, якщо вона має в собі це Божественне світло і бачить його розумним оком, то для неї є щасливим життя, життя в повному розумінні цього слова».

Предстоятель побажав усім вірним стати таким вмістилищем Духа Святого, щоб стати гідними вічного спасіння у Христі Іісусі Господі нашому.

2024-04-08 10:45
#ПроповідьПредстоятеля Без цієї Малої Пасхи не було б і Великої – Предстоятель про Благовіщення Пресвятої Богородиці.

«Господь захотів взяти собі плоть і кров від Пресвятої Діви Марії. Дух Божий зійшов на Неї, і Син Божий вселився у Пресвяту Діву. Цей день ще називається Малою Пасхою, без якої не було б і Великої», – зазначив Архіпастир.

За словом Першосвятителя, житіє Діви Марії дивує «глибоким смиренням, чистотою, любов’ю до Бога і до людей».

«Як людина може досягнути такої духовної висоти? Пресвята Діва Марія ходила за Спасителем, коли Він проповідував, Вона ходила за Ним постійно. Божа Матір слухала те, що говорили, бачила те, що робилося, все це складала в своєму серці, але завжди була в тіні. Про Богородицю майже нічого не сказано в Євангелії. Вона завжди була смиренною і кроткою», – розповів він.

Предстоятель підкреслив, що приклад Богоматері показує нам те, що велич людини виражається через смирення і лагідність.

«Іноді нам кажуть, що духовна висота виявляється в тому, що людина має бути яскравою, стояти на голову вище всіх. Однак людину великою роблять не гордість, не таланти, які вона має і всім демонструє, а смирення, лагідність і чистота. Така людина наповнюється благодаттю Божою – непереможною силою. І Пресвята Діва Марія була настільки наповнена благодаттю, що сподобилася великої честі бути вмістилищем невмістимого Бога», – підсумував Блаженніший Митрополит Онуфрій.
На сайті.
Відео.

2024-04-08 11:47
#ПроповідьПредстоятеля Хрест – наша опора у звершенні подвигу посту і молитви.

У своїй проповіді в Неділю Хрестопоклонну Блаженніший Митрополит Онуфрій розповів, що в період Великого Посту Свята Церква виставляє Хрест Господній для укріплення християн у їхніх подвигах.

«Сьогодні Свята Церква вшановує Святий Животворящий Хрест. Це свято, яке завжди звершується в третю неділю святого Великого посту. Людина вже трошки ослабла від утримання, від боротьби з собою, – сказав Блаженніший владика. – Хрест є тим духовним посохом, який дається нам в руки, щоб ми могли йти далі цим шляхом посту і молитви. Кінцем якого ми хочемо бачити Світле і Преславне Христове Воскресіння».

Архіпастир побажав по мірі сил вдосконалювати себе в чеснотах смирення та кротості, щоб наслідувати приклад Богородиці.

«Господь молитвою Пресвятої Діви Марії, силою Чесного Животворящого Христа допомагає нам в житті своєму очищати себе, змиряти себе, бути кроткими. Щоб ми хоча б трішки були схожими на Матір Божу», – побажав Блаженніший владика.

2024-04-14 13:57
#ПроповідьПредстоятеля Блаженніший Митрополит Онуфрій пояснив, як варто реагувати на образи.

Він зазначив, що під час Великого посту людина намагається піднятися духовними сходинками та стати кращою і саме тому у ці дні згадується преподобний Іоанн Ліствичник та його головна праця.

Архіпастир нагадав, що у «Ліствиці» преподобний Іоанн описує, як людина повинна проходити ступені духовного вдосконалення. За його словом, те, як християнин реагує на негативне відношення до себе, показує його духовний стан.

Блаженніший владика розповів, що на перших щаблях духовного розвитку людина вже спроможна себе контролювати, але ще досить болісно сприймає будь-яку образу.

«Сказав мені хтось два образливих слова. В мене всередині почалася боротьба. У відповідь на ці  два слова, хочеться відповісти трьома. І коли людина все-таки стримує себе і каже у відповідь не два образливі слова, а одне – це буде першою сходинкою любові. Це вже духовне досягнення. Наступна сходинка – коли у відповідь на образу, попри бурю всередині, я промовчу. Це ще вища сходинка», – сказав він.

Предстоятель пояснив, що на наступних сходинках розвитку у людини вже буде набагато спокійніша реакція на все. І у відповідь на образу такий християнин, на переконання Першосвятителя, лишень подумає: «А що ж ти хотів, щоб тебе хвалили? Ти ж грішник. Бог попустив, що тобі сказали такі слова, тож терпи і благодари Бога».

Як зазначив Блаженніший владика далі, на останній сходинці у відповідь на образливі слова у людини не буває всередині ані революцій, ані ненависті до кривдника: «В мене з’являється до нього любов, як до того знаряддя, через яке Бог мене веде до духовної досконалості».

«Нехай Господь допомагає нам трудитися над власним духовним вдосконаленням», – побажав Блаженніший.
Докладніше на сайті.

2024-04-28 11:37
#ПроповідьПредстоятеля Гординя знищує людину, а смирення її підносить.

Наш Спаситель – Владика життя і Переможець смерті. Входження Господа в Єрусалим вчить нас смиренню. Про це сказав Блаженніший Митрополит Онуфрій в своїй святковій проповіді.

«Для нас повчальним є те, що Господь в’їжджав в Єрусалим як переможець смерті на молодому ослі. У ті часи існувала така традиція, що якщо якийсь цар перемагав іншого царя, або завоював землі, звершував подвиг, то він повертався додому на колісниці, запряженій білими конями. Люди виходили йому назустріч, клали гілки на землю, вшановували його як переможця. Спаситель переміг не просто царя, а смерть людську. Однак в’їжджає в Єрусалим не як цар на колісниці-гордині, а на ослі, який є символом смирення», – розповів Архіпастир.

За словом Першосвятителя, так «Господь навчає нас, коли ми щось робимо добре у своєму житті, яким би це добро не було великим, ми завжди повинні сісти на смиренного осла, а не на колісницю, запряжену конями гордині».

«Гординя нищить людину, а смирення людину підносить. Коли людина зробить щось велике, добре, славне, корисне зі смиренням, то цим свідчить, що вона є творінням Божим. Все, що вона має, зробила – це не її особисті заслуги, а зробила вона це Божественною силою і мудрістю, якою Бог обдарував людину. Тобто людина віддає славу за своє добро Богові, а не собі її привласнює», – підкреслив Блаженніший владика.

«Нехай Господь допомагає нам, дорогі брати і сестри, щоб ми в своєму житті пам’ятали, що смирення возносить людину, а гординя принижує людину і нищить її. Щоб ми намагались, наскільки можемо, змирятися перед Богом, один перед одним, як перед носіями образу Бога. Щоб ми намагалися в молитві хвалити Бога, дякувати за все, що Бог нам дає. І тоді Божа благодать буде допомагати нам долати всі труднощі, які у нас зустрічаються на шляху земного життя, і допоможе нам увійти в Царство Небесне», – побажав Митрополит Онуфрій.

2024-05-12 15:10
#ПроповідьПредстоятеля Як формується справжня віра.

Блаженніший Митрополит Онуфрій свою проповідь в день пам’яті святого апостола Фоми присвятив християнській вірі, повідомляє Інформаційно-просвітницький відділ УПЦ.

Апостол Фома не був серед інших учнів Христових, коли Господь вперше з’явився їм, і не повірив у Воскресіння Христове, доки не побачив Його Воскреслим.

За словом Першосвятителя, є два види віри – розуму і серця.

«Для того, щоб з’явилася віра серця, має бути спочатку віра розуму. Виноградна лоза спочатку цвіте, а потім на ній з’являється гроно. Але цей цвіт не перетвориться у гроно, якщо не буде сонячного тепла. Якщо цвіт не принесе плода, то він не буде мати користі. Так і віра. Віра розуму – це те світло, яке допомагає цвіту вирости у плід. Людина спочатку розумом повірить, а потім починає виконувати Божественні закони і ввіряє себе Богові. Тоді вона починає отримувати благодать Святого Духа і її віра розуму перетворюється у віру серця. Коли Господь говорить: «Якщо ви будете мати віру з гірчичне зерно і скажете горі: “перейди звідси туди”, – вона перейде», – Він має на увазі віру серця», – пояснив він.

Як зауважив Блаженніший владика, від виконання Божественних законів з’являється знання Бога.

«Тобто як ми знаємо один одного і не сумніваємось ніколи, так і коли людина здобуває віру серця, вона починає бачити Бога очима душі», – зазначив Архіпастир.

Його Блаженство пояснив, що віра є тією основою, на якій базується все духовне.

«У нашому земному житті все починається з віри, потім по вірі ми поступаємо і досягаємо цілі, – сказав він. –  …Нехай Господь допомагає нам, молитвами святого апостола Фоми, щоб ми намагалися жити згідно з Божественними законами і зрощували в собі віру серця».

2024-06-09 13:55
🔴#ПроповідьПредстоятеля: Людина завжди має себе запитувати: “А що думає про це Бог?”

У своїй недільній проповіді Блаженніший Митрополит Онуфрій звернув увагу на слова сліпця, який прозрів завдяки Господу: «…грішників Бог не слухає; але якщо хто шанує Бога і волю Його творить, того слухає» (Ін. 9:31).

«Ми часто в своєму житті звертаємося з різними молитвами до Бога. Молимося за себе, за свої гріхи, за успіх, за здоров’я, за багато питань, які ми хочемо вирішити на землі. Ми просимо за рідних, за друзів, за знайомих і взагалі за людей, які знаходяться в біді. Іноді Бог чує нас, а буває, що ми молимося і відповіді немає», – зазначив Блаженніший владика.

За його словом, якщо ми хочемо, щоб наша молитва була сильною, то повинні шанувати Бога і творити Його волю.
«Спаситель сказав: “Хто мене любить, нехай виконує Мої заповіді”. Той, хто каже, що любить Бога, а живе, як хоче, не має любові до Бога. Та людина любить Бога, яка живе згідно зі священними, Божественними законами, по волі Божій», – сказав Митрополит Онуфрій.

Як зауважив Першосвятитель, так жити не просто.

«Буває, що людина входить у конфлікт навіть сама з собою. Їй хочеться одного, а Бог каже робити інше. Я хочу гуляти, відпочивати, а Бог каже: «Молися». Я хочу мстити, а Бог каже: «Прости». Я хочу щось відняти у людини, а Бог каже: «Не віднімай, а навпаки, віддай йому своє». Таким чином ми часто знаходимося в суперечці навіть самі з собою», – пояснив він.

Його Блаженство зазначив, що іноді людям доводиться також вибирати між законами людськими і Божественними.
«Людина завжди має собі ставити питання: “А що Бог думає про це?” І робити не так, як я хочу, як хтось інший хоче, а робити так, як хоче Бог. Тоді це буде корисно і для самої людини, і для оточуючих», – додав Предстоятель.

За словом Блаженнішого Митрополита, саме та віра і та молитва, яка базується на любові до Бога і на творінні волі Божої, є найсильнішою.

«Нехай Господь допомагає нам будувати своє життя на Божественних, священних законах. Тоді у нас буде і сильна молитва, і сильна віра, і всі труднощі, які людина зустрічає в житті, не будуть для неї фатальними, важкими. Вона буде проходити їх легко, як великий корабель проходить через невеличкі хвилі», – побажав Архіпастир.
Текст на сайті.
In English.

2024-06-13 18:54
#ПроповідьПредстоятеля: Кожен християнин повинен своїм власним життям свідчити про Христа.

У своїй проповіді в день Вознесіння Господнього Блаженніший Митрополит Київський і всієї України Онуфрій розповів пастві про суть сьогоднішнього свята, а також нагадав вірним про великий поклик усіх християн — свідчити про Господа всьому світу. Про це повідомляє Інформаційно-просвітницький відділ УПЦ.

Блаженніший владика підкреслив, що через Своє Вознесіння Господь возніс на Небо людську природу, яку Він прийняв на Себе, і посадив її праворуч від Небесного Бога Отця. І нині Христос є посередником між Богом і людиною, Він ходатайствує за нас перед Отцем – наголосив Першосвятитель.

Предстоятель нагадав віруючим про події Вознесіння й, зокрема, про слова Спасителя, сказані Ним Своїм учням перед тим, як Він почав возноситися: «Ви приймете силу, коли зійде на вас Дух Святий; і будете Мені свідками в Ієрусалимі та по всій Іудеї і Самарії та аж до краю землі» (Діян. 1, 8).

«Кожна людина має одним зі своїх обов’язків бути свідком великої тайни спасіння людського роду, свідком Воскресіння Христового», – звернув увагу Архіпастир.

Звичайно, як зауважив Блаженніший владика, не всі мають дар слова для проповіді, але кожна людина повинна жити так, щоб свідчити про Бога.

Якщо ж життя людини не відповідає заповідям Божим, то будь-які її слова не мають цінності, а є лише, як наголосив Першосвятитель, «міддю дзвінкою».

«Коли ми живемо по заповідям Божим, то ми, може, це розуміємо, а може, і не розуміємо, але ми вже є свідками Того прекрасного Бога, Який так полюбив людину, що послав у світ Свого Єдинородного Сина, щоб світ був спасенний», — сказав Блаженніший Митрополит Онуфрій.

Архіпастир побажав усім вірним вибудовувати своє життя на Божественних священних законах і бути свідками слави Христа у цьому світі та удостоїтися вічного блаженства і життя на Небі у Христі Іісусі, Господі нашому.
На сайті.
Відео: https://youtu.be/jk6YX-SLFKU
In English.

2024-06-14 10:47
#ПроповідьПредстоятеля: Молимось, щоб Господь зцілив наші душевні і тілесні недуги.

Сьогодні ми просимо у преподобного Агапіта молитов, щоб Господь давав нам силу виконувати свої земні обов’язки та зціляв нас від душевних і тілесних недугів. Про це Блаженніший Митрополит Онуфрій сказав у своїй проповіді в день пам’яті преподобного Агапіта Печерського, повідомляє Інформаційно-просвітницький відділ УПЦ.

«Вчора ми насолоджувалися спогадами про тайну Вознесіння Господнього, в якому людська природа була возвишена до Неба і посаджена праворуч від Небесного Бога і Отця. І сьогодні ми згадуємо пам’ять преподобного Агапіта, який став чадом спасіння і який жив у благодаті, котру приніс на землю Господь наш Іісус Христос», — сказав Предстоятель.

Його Блаженство розповів пастві про життя та подвиги святого Агапіта, який прославився даром зцілення та був лікарем безмездним.

«Він не хотів слави людської, тому що він робив усе заради Бога. Не заради своєї честі й слави, а заради Бога», — наголосив Першосвятитель.

Як зауважив Архіпастир, преподобний зцілював і тілесні, і душевні недуги людей.

«Сьогодні ми просимо у святого молитов, щоб Господь давав нам силу виконувати свої земні обов’язки, ті, які Бог покладає на нас, щоб ми мали силу творити добро, щоб ми мали силу любити, прощати, щоб Господь хранив нас від душевних недугів, щоб Господь відганяв від нас страхи, від яких сьогодні страждають багато людей, щоб Господь зцілив нас від відчаю, який паралізовує людину», — сказав Блаженніший Митрополит Онуфрій.

Блаженніший владика побажав, щоб, отримуючи зцілення від наших душевних і тілесних хвороб, ми жили достойно на землі — «так жили, щоб наше земне життя у свій час перейшло у життя небесне і щоб ми досягли вічного спасіння на Небі у Христі Іісусі, Господі нашому».
На сайті.
Відео: https://youtu.be/eSWhtwl8iR8.
In English.

2024-06-16 20:09
#ПроповідьПредстоятеля 
Любов, прощення, повага та смирення — Блаженніший Митрополит Онуфрій розповів випускникам КДАіС, як слід розпочинати пастирське служіння.

Господь прийшов на землю в смиренні і спас весь світ. Коли священник приходить в смиренні до своєї пастви, то він теж допомагає віруючим бути чадами спасіння. Про це Блаженніший Митрополит Київський і всієї України Онуфрій сказав у своєму слові до випускників Київських духовних шкіл, повідомляє Інформаційно-просвітницький відділ УПЦ.

Як зауважив Блаженніший владика, навчальний рік, що минув, був непростим, адже ми живемо в часі, коли проти нашої Батьківщини веде війну Росія, через що багато скорбот прийшло на нашу землю, у тому числі і в духовні школи.

«Я хочу сьогодні подякувати Богу за те, що Господь подарував нам всім таку благодать, що ми змогли все витримати, не загубити свого людського достоїнства в цих випробуваннях, і що в духовній школі продовжилося виховання пастирів, служителів вівтаря Господнього для майбутнього нашої Церкви», — сказав Архіпастир.

Його Блаженство звернув увагу, що вихованці та випускники духовних шкіл брали участь у наданні гуманітарної допомоги, волонтерстві й у всьому, що підтримує наших Захисників і нашу державу.

«І це, звичайно, є тим плюсом, за який ми сьогодні можемо радіти й дякувати Богові, що ми допомагаємо добру, ми допомагаємо, щоб перемогла правда Божа», — зазначив Першосвятитель.

Також Предстоятель подякував усім членам корпорації КДАіС за жертовне служіння.

«Не було ніяких інших інтересів, а тільки жертовність, жертовна любов. Вони, маючи свої обов’язки як пастирі, священники на своїх парафіях, приходили, навчали вас і показували вам приклад того, яким має бути пастир, що він має бути служителем вівтаря Божого, має йти за Христом. І заради цього він має жертвувати всім, чим він може пожертвувати», — наголосив Блаженніший Митрополит Онуфрій.

З особливим словом настанови Його Блаженство звернувся до тих випускників, які уже стоять на порозі пастирського служіння.

«Коли приходите на парафії, то перше, що ви повинні показати, це свою любов і смирення. Звичайно, що Бог дарував священникам владу… Але не починайте з цього. Починайте з того, що ви всім прощаєте, всіх любите, всіх поважаєте, перед усіма смиряєтеся. Господь прийшов на землю в смиренні, не в славі, яку Він мав і має, не в честі, а в смиренні. І Господь спас весь світ. Коли священник приходить в смиренні до своєї пастви, то він теж допомагає віруючим бути чадами спасіння», — підкреслив Архіпастир.

Блаженніший владика побажав випускникам Божої допомоги у житті та служінні і щоб Господня благодать «завжди укріпляла кожного з нас, робила нас такими, якими Бог хоче нас бачити, — кроткими, смиренними, боголюбивими, благочестивими і тими, хто ближнього любить більше, ніж самого себе».
Відео: https://youtu.be/BbJOvFiRK28

2024-06-24 11:38
#ПроповідьПредстоятеля: Кожна людина має у собі образ Троїчного Божества.

У своїй проповіді в день П’ятидесятниці Блаженніший Митрополит Онуфрій розповів, які свідчення про Святу Трійцю є у Святому Письмі, а також пояснив, якими бувають образи Троїчного Божества у природі. Про це повідомляє Інформаційно-просвітницький відділ УПЦ.

Серед усіх образів Бога-Трійці особливо виділяється створена по Господньому образу і подобі людина.

«Кожна людина має на собі образ Троїчного Божества», — зауважив Блаженніший владика.

Першосвятитель пояснив, що людина має розумну душу. Розум постійно народжує слово, й із розуму ісходить сила, яку слово із собою постійно несе, — це і є образ Отця і Сина і Святого Духа.

«Наше завдання полягає в тому, щоб ми, розуміючи тайну Троїчного Божества, піклувалися про власний троїчний образ, зберігаючи його правильним», — зазначив Архіпастир.

Як наголосив Предстоятель, слово, яке народжується від людського розуму, повинно нести у собі добру силу і не мати в собі ніякого зла. Для цього людині необхідно жити по заповідях Божих.

«Ми повинні молитися, не лінуватися молитися, щоб ім’я Боже було постійно у вустах, у нашому розумі, у нашому серці. І коли людина так робить й оберігає себе від зла, то вона проходить земне життя, яке б воно не було складне, легко і просто, без трагедій та падінь, з яких не можливо було б піднятися», — сказав Блаженніший Митрополит Онуфрій.

Також Його Блаженство додав, що коли людина живе по заповідях Божих, то кінець її земного життя стає «початком вічного життя на небі, яке Господь приготував для тих, хто Його любить, хто творить Його волю, і де знаходяться всі святі, прославляючи єдиного в Трійці Бога — Отця і Сина і Святого Духа».
На сайті.

2024-07-01 08:08
🙏🕊Людину подібною до Бога робить любов, – #ПроповідьПредстоятеля у день Собору Всіх святих.

У своїй проповіді у Неділю Всіх святих Блаженніший Митрополит Онуфрій розповів, що таке святість та як її досягти, повідомляє Інформаційно-просвітницький відділ УПЦ.

«Коли людина слухає про святих, то часто задається питанням, як досягнути святості, що таке святість. Господь створив людину із землі, вдихнув у неї дихання життя і прикрасив її Своїм Божественним образом і подобою. Образ Божественний – це краса, яку людина має на собі, яка відображає красу Божественну. Подоба Божа полягає в тому, щоб людина стала любов’ю, щоб вона наповнилася духом любові до Бога і до ближнього. І вона тоді буде подібна до свого Творця, Який і є Любов’ю», –  зазначив Архіпастир.

За словом Першосвятителя, шлях до святості – непростий.

«На цьому шляху треба долати свої бажання, підкоряти їх Божественному закону. Коли людина починає своє життя проводити по священним законам, то сама стає священною і стає подібною до свого святого Творця. На землі людина постійно веде брань – з духами злоби поднебесної, з демонами, з неблагонаміреними людьми, які іноді хочуть її збити з дороги, яка веде до Бога. І завдання людини полягає в тому, щоб вона в цій боротьбі зберегла, а якщо не мала, то щоб здобула, любов – любов до Бога як до свого Творця, і любов до ближнього. Ті люди, які пройшли всі випробування і зберегли любов в своїй душі, мають Божественну подобу і називаються святими», – сказав він.

Предстоятель пояснив, як дізнатися, що в людини є любов до Бога і ближнього.

«У любові є супутник, який називається смиренням. У людини, що має справжню любов, є справжнє смирення. Вона підкоряється волі Божій, відмовляється від того, що хоче, і робить те, що говорить Бог. Той, хто має смирення, той сильний, бо вручив себе в руки Бога, а Він є Сила», – підкреслив Блаженніший владика.

Як наголосив Його Блаженство, сила смирення проявляється у вірності Богу навіть до смерті.

«Святий апостол Павел багато разів називає християн, які ще жили на землі, святими. Це були люди, які своє життя підкоряли Божественним заповідям, Божественним законам, які жили по Божественній волі, яка для кожної людини є особливою. Але спільне в цій Божественній волі те, що вона всіх людей веде до Бога, щастя, блаженства і вічного життя», – підсумував Митрополит Онуфрій.
Відео.
На сайті.

2024-07-07 19:58
#ПроповідьПредстоятеля Перемогти гріх і досягти святості – Предстоятель про плоди життя християнина.

Блаженніший Митрополит Онуфрій у своїй недільній проповіді розповів, що угодники Божі жили в тих самих умовах, що й ми, але багато трудилися, щоб досягти святості.

У своєму слові в день вшанування всіх святих, у землі Руській просіяших, Предстоятель зазначив, що ми сьогодні бачимо плоди благодатного сіяння, яке колись звершив святий апостол Андрій Первозванний, а пізніше щедро примножила свята княгиня Ольга.

«А з того часу, коли святий рівноапостольний князь Володимир хрестив всю Русь в ім’я Отця і Сина і Святого Духа, люди почали перемагати гріх благодаттю Христовою і ставати святими. Древо Церкви на Русі прикрасилося багатьма прекрасними плодами праведності», – додав він.

Як підкреслив Першосвятитель, ми сьогодні вшануємо всіх святих нашої землі, які для нас є близькими, дорогими, не тільки по духу, але й по плоті.

«Вони жили в таких самих умовах, що й ми живемо. Вони були такими ж людьми, якими є ми. Але вони від нас відрізняються тим, що перемогли гріх і стали святими. А ми поки що знаходимося ще в боротьбі і сподіваємося, що і ми з допомогою благодаті Христової також переможемо зло, переможемо гріхи. І будемо причислені до лику праведних. Але для цього ще треба багато потрудитися», – підсумував Його Блаженство.
На сайті.

2024-07-12 15:38
#ПроповідьПредстоятеля Блаженніший Митрополит Онуфрій розповів, які ліки дає нам Господь для духовного оздоровлення.

У день пам’яті первоверховних апостолів Петра і Павла Блаженніший Митрополит Київський і всієї України Онуфрій розповів пастві про житіє та подвиги святих апостолів, а також пояснив, як і навіщо віруючим проходити через життєві випробування. Про це повідомляє Інформаційно-просвітницький відділ УПЦ.

«Спаситель світу Господь наш Іісус Христос, звершуючи Своє служіння на землі, вибрав Собі дванадцять апостолів. Вони стали близькими учнями, свідками Його дивних чудес, Його Божественного слова, Його страждань і Світлого Воскресіння. Після Вознесіння Спасителя на небо вони розійшлися по землі, щоб проповідувати людям Христа Розіп’ятого і Воскреслого», – розповів Його Блаженство.

Архіпастир додав, що одним із числа дванадцяти був апостол Петро, пам’ять якого разом із пам’яттю апостола Павла сьогодні вшановує Свята Церква.

Святий Павло, на відміну від святого Петра, не належав до числа дванадцяти апостолів. Як зауважив Першосвятитель, Господь покликав Павла до апостольського служіння уже після Свого Вознесіння на небо. До свого навернення Савл (перше ім’я апостола Павла) був гонителем християн. Коли Церква Христова почала поширюватися, Савл навіть узяв від іудейських первосвященників особливі документи, що дозволяли йому вирушити у Дамаск та арештовувати послідовників вчення Христового. Але по дорозі в Дамаск йому явився у славі Сам Господь, внаслідок чого Савл з гонителя християн перетворився на апостола, який разом із Петром найбільше потрудився у проповіді Євангелія.

«Свята Церква сьогодні згадує цих двох апостолів як великих проповідників Воскреслого Христа. Обидва апостоли вчили любити Бога і смирятися перед Богом», – наголосив Блаженніший владика.

Архіпастир звернув увагу, що обидва апостоли зазнали багато спокус та прийняли мученицьку смерть за свою проповідь. Також Предстоятель нагадав слова з Першого соборного послання апостола Петра:

«Вогненної спокуси, що посилається вам для випробування, не цурайтеся» (1 Пет. 4, 12).

Першосвятитель побажав віруючим терпіння і безропотного несення усіх скорбот та випробувань, які Господь посилає нам на земному шляху.

«Нехай Господь допомагає нам, дорогі брати і сестри, щоб кожен з нас в міру своїх сил прагнув жити свято і непорочно на землі; щоб наше життя відповідало закону Божому, тому що закон Божий святий, і та людина, яка живе за законом Божим, вона також стає святою; щоб ми все, що Господь нам попускає на земному шляху, сприймали з вдячністю, без ропоту, без відчаю, приймали усе це, як ліки, які завжди бувають гіркими, проте приносять користь для тих, хто з вдячністю їх приймає. Скорботи та хвороби, які Господь попускає нам в земному житті, є для нас духовними ліками,,і ними Господь зцілює наші духовні рани та робить нас достойними вічного спасіння», – сказав Блаженніший Митрополит Онуфрій.
На сайті.

2024-07-14 17:55
Як ми можемо віддячити святим апостолам? - #ПроповідьПредстоятеля 

У своєму слові в день пам’яті Собору дванадцяти апостолів Блаженніший Митрополит Київський і всієї України Онуфрій розповів, що проповідь апостолів преобразила світ та подарувала людству надію на спасіння. Про це повідомляє Інформаційно-просвітницький відділ УПЦ.

Його Блаженство звернув увагу, що апостоли проповідували по всім доступним для них місцям світу, і, зокрема, на наших землях проповідував святий апостол Андрій Первозванний.

Як зауважив Первосвятитель, є одна річ, виконуючи яку, ми можемо подякувати апостолу за його труди, потішити його і через це зробити благоприємну справу перед очима Божими. Цією річчю є виконання апостольських настанов, які загалом зводяться до двох головних заповідей Господніх — любові до Бога та любові до ближнього.

«На цих двох заповідях утверджується весь Закон. Апостоли проповідували найголовніше те, що людина повинна любити Бога і людина повинна любити свого ближнього, який є носителем образу Божого. Звичайно, що в цьому світі, де вічно панує зло, неправда, важко зберігати в собі любов, особливо до тих, хто нас ображає, хто на нас несправедливо щось говорить. Але все одно необхідно боротися із собою, адже коли Господь прийшов до нас, ми не були ангелами, а були ми звіроподібними людьми. Ми жили такими тваринними інстинктами. А Господь прийшов до нас і всіх нас полюбив, за всіх нас розіп’явся, за всіх нас воскрес. Тому і ми повинні намагатися любити всіх — і тих, хто любить нас, і тих, хто ненавидить нас», — наголосив Архіпастир.

Насамкінець Предстоятель закликав паству вибудовувати своє життя на законах любові та смирення.

«Якщо ми будемо жити таким життям, це буде нашим даром і апостолу Андрію, нашому просвітителю і проповіднику, і це буде приємно перед очима Божими. І коли людина завершує своє земне життя, заставляючи себе на землі жити за законами любові, то ця людина на небі сподобляється великої честі, бути спасенною і жити в раю, у Христі Іісусі, Господі нашому», — сказав Блаженніший владика.
На сайті.
Відео.

2024-07-14 18:20
Яка міра багатства є прийнятною для людини? - #ПроповідьПредстоятеля

Коли людина шукає Царства Божого, то Бог дає їй усі речі, які необхідні для життя. Про це у своїй проповіді в Неділю 3-тю після П’ятидесятниці сказав Блаженніший Митрополит Онуфрій, повідомляє Інформаційно-просвітницький відділ УПЦ.

Його Блаженство звернув увагу на слова Спасителя: «Шукайте ж спершу Царства Божого і правди Його, і все інше додасться вам» (Мф. 6, 33).

«Якщо людина ставить на перше місце піклування про їжу, про одежу, то вона робить неправильно. Вона може зібрати велику кількість якихось скарбів, але вони не роблять людину щасливою. А коли людина живе з Богом, то вона щаслива — незалежно, чи бідна вона, чи багата», — зауважив Предстоятель.

Архіпастир зазначив, що коли людина шукає Царство Боже, то Бог дає людині необхідні для життя речі. Міра необхідних для життя земних благ у кожної людини своя. Для підтвердження цієї думки Первосвятитель розповів історію про одного шевця, який щодня трудився і, радіючи життю, співав пісні. Поряд із цим шевцем жив один благочестивий чоловік, котрий вирішив допомогти йому грошима і кинув на подвір’я шевця мішечок із золотом. Наступного дня сусід шевця помітив, що той уже не радів життю і не співав, а причина цього полягала в тому, що швець почав переживати за ті гроші — куди їх сховати, щоб не вкрали, як з ними вчинити так, щоб вони почали приносити прибуток. І ці турботи почали віднімати у людини радість.

«Ось це є міра людського достатку. Одному вистачає небагато, іншому треба більше. Святі отці йшли в пустелю, і їм було достатньо найменшого — трошки хліба і водички; преподобні Печерські вкушали за тиждень просфорку і випивали кухлик води, і вони були щасливими, це була їхня міра достатку, потреби, а інші використовують більше. Але Господь розуміє людину. Коли людина шукає Царства Божого, правди Божої, тобто намагається жити по Закону Божому, то така людина ніколи не буде голодна. Написано у Святому Письмі: “Не бачив праведника покинутим, або щоб нащадки його просили хліба” (Пс. 36, 25)», — наголосив Блаженніший владика.

Предстоятель побажав усім шукати правди Божої, чинити за Господніми заповідями, адже, виконуючи це, «ми будемо благословенними тут на землі і спасенними на небі, у Христі Іісусі Господі нашому».
На сайті.
Відео.

2024-07-22 06:27
#ПроповідьПредстоятеля 
Предстоятель розповів про віру, яка «здатна гори переставляти».

У своїй проповіді в Неділю 4-ту після П’ятидесятниці Блаженніший Митрополит Київський і всієї України Онуфрій розповів, чому навчає нас євангельська історія про зцілення слуги капернаумського сотника (Мф. 8:5-13), а також пояснив, що потрібно робити, щоб отримати спасительну віру. Про це повідомляє Інформаційно-просвітницький відділ УПЦ.

«Сьогоднішня євангельська історія показує нам, що Бог є начальником життя і смерті. Бог живить, Бог умертвляє, Бог відвідує хворобами, бідами, скорботами, і Бог зцілює», — наголосив Первосвятитель.

Його Блаженство підкреслив, що людині слід просити свого Творця — і Він «все зробить для людини — і хвороби зцілить, і спокуси зробить такими, що їх можна буде легко перенести».

Також у своєму слові Предстоятель зауважив, що Господь звернув увагу на сильну віру сотника і похвалив її.

«Що це за віра, яка заслужила у Бога похвали? Є два роди віри. Перший рід віри — це віра розуму, яка народжується від слова — прочитаного, почутого, або від роздумів… Цей рід віри полягає в тому, що ми своїм розумом починаємо усвідомлювати, що в цього світу є Творець, Який все створив, Який про все промишляє і всьому дає життя. А є віра серця, або іншими словами — пізнання Бога досвідом, тобто не тільки розумом, а й своїм життям», — пояснив Блаженніший Митрополит Онуфрій.

Віра серця, як зазначив Архіпастир, народжується від виконання Божих заповідей.

«Кожна людина повинна у своєму житті творити якийсь невеликий подвиг — хтось більший, хтось менший. В міру сил ми повинні заставляти себе підкорюватися заповідям Божественної любові, і тоді у нас буде віра серця, яка зростатиме», — сказав Блаженніший владика і додав, що саме про цю віру у Євангелії сказано, що вона робить людину здатною навіть переставляти гори (див. Мф. 17:20).

Втім, головним плодом віри серця, як зауважив Первосвятитель, є те, що людина стає достойною вічного спасіння і блаженства на Небі, у тому Царстві, яке Господь приготував для всіх, хто Його любить, яке Господь відкрив для нас через Відкупительний подвиг і у якому Він чекає кожного з нас.

Його Блаженство побажав усім пам’ятати, що ми повинні прийти до цього Царства, і досягти його та вічного життя у Христі Іісусі Господі нашому, Якому від нас слава, честь і поклоніння нині і на віки віків.
Відео: https://youtu.be/wU5GEtoS4KM
На сайті.

2024-07-24 12:11
#ПроповідьПредстоятеля 
У своїй проповіді в день пам’яті рівноапостольної княгині Ольги Блаженніший Митрополит Онуфрій розповів про її значення для становлення Православ’я на нашій землі.

«Свята Ольга після власного Хрещення займалася апостольським служінням на своїй батьківщині. В цей період багато людей пізнали Бога, прийняли Хрещення, багато храмів було побудовано й ім’я Боже прославлялося на нашій землі», — зазначив Архіпастир.

Його Блаженство сказав, що в день вшанування святої княгині ми просимо її молитов до Бога про наше спасіння, а також про мир в нашій країні.

«Ми молимося, щоб вона своїми молитвами випросила у Бога мир на нашій землі, щоб перестали лунати постріли, щоб перестали вмирати люди. Тому що людина — це творіння Боже і людська душа є дорожчою від усього світу», — підкреслив Блаженніший владика.

2024-07-28 13:52
☦️🔥🕊Нащадки князя Володимира – ті, хто живуть по-християнськи – #ПроповідьПредстоятеля у День Хрещення Русі.

Блаженніший Митрополит Онуфрій у своїй проповіді 28 липня нагадав історію Хрещення Київської Русі рівноапостольним князем, якого народ назвав «Володимиром – красним сонечком» через духовну красу його душі завдяки добрим справам після його навернення до Православної віри. 

«Нехай Господь допомагає нам берегти ту святу віру, яку нам передав святий князь Володимир. Ті люди, які зберігають віру князя Володимира, є його духовними чадами. Його чадами можуть бути тільки ті, хто живуть так, як жив князь після свого Хрещення», – зазначив Архіпастир.

Первосвятитель нагадав, що князь був жорстоким, а коли прийняв хрещення, став милостивим, прощав і допомагав сиротам, вдовицям, старим, хворим, всім нужденним людям.

Докладніше.

2024-08-02 14:29
🙏☦️Молимося святому пророку Ілії, щоб він допомагав нам берегти чистоту своєї віри, – #ПроповідьПредстоятеля.

У своїй проповіді в день пам’яті святого пророка Ілії Блаженніший Митрополит Онуфрій розповів про те, як впливає правильне розуміння Бога на життя людини.

Його Блаженство зазначив, що цього дня у святого пророка віруючі просили у молитві допомоги у збережені в чистоті віри в Бога.

«Правильна віра в Бога приносить людині щастя і блаженство. Вона веде людину до вічного життя і до вічного щастя. Якщо віра хибна, то цього не відбувається. Тому що помилкова віра відводить людину від Бога. А людина може бути щаслива лише тоді, коли прийде до Бога», – підкреслив він.

За словом Архіпастиря, християнину важливо виконувати заповіді Божі – це саме те, що Господь заповідав людям.

«Ці закони вказують нам дорогу, яка веде до Бога і до вічного життя в Бозі на небі, в якому перебуває святий пророк Божий Ілія, який там разом з усіма святими прославляє Єдиного в Трійці Бога, Отця, Сина і Святого Духа»,– сказав Первосвятитель.
Відео: https://youtu.be/jitJQut-bVk
На сайті.

2024-08-09 11:39
#ПроповідьПредстоятеля у день пам'яті вмч. Пантелеімона

«Святий великомученик Пантелеімон – це дивний святий, який прославився великими подвигами. Його називають великомучеником тому, що він багато мук і страждань перетерпів за свою віру у Христа Розп’ятого і Воскреслого. Цілителем святого називають тому, що він багато зціляв і зцілює до сьогоднішнього дня людських немощів і недугів тих, хто приходить до нього з молитвою про допомогу.
Ми молимося до святого великомученика Пантелеімона, щоб він зцілив наші душевні і тілесні недуги, але головне, щоб він допоміг нам зберегти віру, надію на Бога, свою любов до Бога. Людина, яка знає Бога, вірить в Бога, надіється на Бога, любить Бога, є незламною. Ані скорботи, ані хвороби, ані випробування не можуть таку людину зламати, тому що з нею Бог. Бог за неї воює, Бог її захищає».
Він побажав, щоб молитвами святого «Господь захищав нас у тих випробуваннях, які ми зустрічаємо на своєму земному шляху, та допомоги Божої у досягненні вічного спасіння у Христі Іісусі».

2024-08-11 12:26
🌱Справжнім Джерелом життя, щастя, здоров’я є тільки Господь – #ПроповідьПредстоятеля.

У своїй недільній проповіді про чудесне зцілення Господом Іісусом Христом сліпих і німого Блаженніший Митрополит Онуфрій розповів про те, що насправді приносить користь християнину.

За словом Предстоятеля, людина згрішила проти Бога, відвернулася від Божественної любові, але Божественна любов не відвернулася від неї.

«Господь Іісус Христос є Джерелом життя, щастя, блаженства і всього прекрасного, що тільки може бути для людини. Але для того, щоб людина отримувала зцілення, ми повинні шукати правди Божої і Царства Божого», – підкреслив він.

Як зазначив Блаженніший владика, якщо людина ставить собі завдання бути здоровою, а про душу не дбає, то, можливо, вона і буде здоровою певний час, але це здоров’я їй не принесе ніякої користі.

Більше того, додав Архіпастир, якщо людина хворіє і з вдячністю переносить це, виконуючи заповіді Божі, то вона буде в майбутньому здоровою, щасливою і Богом благословенною.

«Нехай допомагає нам Господь, дорогі брати і сестри, шукати Його правду, щоб ми були благословенними тут на землі і стали причасниками життя вічного, яке Господь приготував тим, хто любить Його! З усіма іншими проблемами ми повинні звертатися до Бога, і Він буде нам допомагати», – підсумував Його Блаженство.

2024-08-17 12:41
#ПроповідьПредстоятеля Щоб стати кращим, потрібно вміти терпіти.

У слові з нагоди 10-ї річниці свого сходження на Престол Київських Первосвятителів Блаженніший Митрополит Онуфрій подякував вірним за молитви, а також закликав паству дякувати Богу за всі випробування, які стаються в нашому житті. Про це повідомляє Інформаційно-просвітницький відділ УПЦ.

Його Блаженство зауважив, що минуле десятиліття було наповнене різними подіями, багато з яких були для нас гіркими. Але, як зазначив він, за усе ми повинні дякувати Богу, адже шлях, котрий веде Царства Небесного, ніколи не буває легким.

«На шляху, який веде до Царства Небесного, людину зустрічають труднощі, хвороби, скорботи, різні випробування. Це тісний шлях, але це є шлях Церкви. Якби ми не страждали, ми б не відчували себе Христовими. А страждання нас переконує, що ми є Христовими, що Господь від нас не відвернувся, що у нас є шанс стати кращими», – сказав Блаженніший владика.
Докладніше.
Відео на YouTube: https://youtu.be/1MvF--gBiTw

2024-08-19 18:49
#ПроповідьПредстоятеля Людину, яка молиться, Бог преображає.

У своїй проповіді на свято Преображення Господнього Блаженніший Митрополит Онуфрій розповів про значення молитви в досягненні духовної висоти, на якій можна хоча б частково відчути ту славу Божу, спокій і радість, які мали святі апостоли на горі Фавор. Про це повідомляє Інформаційно-просвітницький відділ УПЦ.

За словами Архіпастиря, всі люди в своєму земному житті шукають внутрішньої радості, спокою, миру. Однак справжню духовну радість можна знайти тільки у Бога: «Той, хто живе з Богом, хто йде до Бога, той досягає цієї ступені досконалості».

«Подія Преображення, яку сьогодні згадує Свята Церква, нас навчає, яким чином людина має досягати цього. Господь взяв трьох апостолів, Петра, Іакова та Іоанна, і зійшов з ними на гору. Тобто людина для того, щоб сподобитися бачити славу Божу, повинна розумно піднятися над усім земним і тимчасовим. Їй завжди потрібно ставити Божественну волю, священні закони Божі вище всякої людської правди», – пояснив він.

Як підкреслив Первосвятитель, через молитву, яка є розмовою з Богом, людина преображається.

«Господь став на молитву, і в цей час Обличчя Його преобразилося. І людину під час молитви Бог наповнює Своєю славою, величчю та світлом», – додав Блаженніший владика.

Він також пояснив, що троє апостолів, які сподобилися бути присутніми під час явлення Господом Своєї Божественної слави, не були вибрані випадково.

«Апостол Петро є образом віри, апостол Іаков – надії, а апостол Іоанн – любові. Таке підняття на власну гору Фавор для християн звершується за допомоги цих трьох чеснот – віри, надії і любові», – зазначив Його Блаженство.

Ці чесноти в поєднанні з молитвою піднімають людину на належну духовну висоту, де кожен сподобиться отримати від Бога «дар слави, світла, радості, якими Господь наповнює та втішає».

Митрополит Онуфрій побажав усім християнам рухатися тільки вгору – на власну гору Фавор, де вони зможуть побачити та вмістити славу Божу.

«Можливо, що не всі досягнуть того високого степеню духовної доскональності, щоб бути готовими зрозуміти і побачити славу Божу… Але якщо вектор життя людини вірний, то вона вже на своєму шляху отримує радість і надію. Господь таку душу любить. Та людина, яка прагне йти до Бога, себе вдосконалювати, в свій час отримає від Бога велику нагороду на Небі у Христі Іісусі Господі нашому», – підсумував Предстоятель.
На сайті.
Відео: https://youtu.be/BZJbPjCRKbo

2024-08-25 15:33
#ПроповідьПредстоятеля  Людина стає сильною тоді, коли її розум спрямовується до Бога.

Коли ми споглядаємо на Бога смиренним оком, то Він дає нам ту благодать, яка допомагає людині подолати всі життєві випробування. Про це Блаженніший Митрополит Київський і всієї України Онуфрій сказав у своїй проповіді у Неділю 9-ту після П’ятидесятниці, повідомляє Інформаційно-просвітницький відділ УПЦ.

Предстоятель, розкриваючи вірянам зміст недільного євангельського читання про ходіння Спасителя по водах, зауважив, що ця історія навчає, що Спаситель є Творцем видимого і невидимого світу, Йому підпорядковується усе творіння і нічого без волі або попущення Бога не може відбуватися.

Також, як зауважив Блаженніший владика, ця історія учить нас тому, що означає пам’ятати про Бога.

«Коли апостол Петро по Божому слову ступив на водну поверхню і пішов до Спасителя, то поки він дивився на Спасителя, він йшов по воді немов по суші. Коли ж він почав озиратися навколо, коли він почав дивитися, які високі хвилі, він злякався. Він втратив контакт з Богом, відвернув свою увагу від Бога. І через це в нього з’явився страх малодушності. І коли з’явився цей страх, він почав тонути.

Коли людина у своєму земному житті завжди спрямована своїм розумом до Бога, коли вона намагається перебувати з Богом в молитві, в богомисленні, то ця людина стає сильною», — пояснив Блаженніший Митрополит Онуфрій.

За словами Первосвятителя, коли людина пам’ятає про Бога і є з Ним пов’язаною через молитву, то для неї неможливе стає можливим, адже вона стає збагаченою благодаттю Божою.

«Отже, що б в житті не було з нами, ми завжди повинні спрямовувати свій погляд до Бога і триматися з Ним духовного зв’язку через молитву, через богомислення, через покаяння, через читання Святого Письма. І коли ми дивимося на Бога смиренним оком, то Бог дає нам ту благодать, яка допомагає людині долати все, що зустрічається у житті. Ніяка біда, ніяке горе, ніяка хвороба — нічого не може здолати таку людину», — сказав Архіпастир.
На сайті.
Відео: https://youtu.be/zOGfUZYS7mI

2024-08-27 18:38
#ПроповідьПредстоятеля Чиста віра допомагає людині долати життєві труднощі.

У своїй проповіді у день пам’яті преподобного Феодосія Печерського Блаженніший Митрополит Онуфрій розповів про житіє та подвиги святого, а також пояснив, чому людині важливо зберігати чистоту віри. Про це повідомляє Інформаційно-просвітницький відділ УПЦ.

За словами Його Блаженства, преподобний Феодосій є прикладом для всіх нас, адже за свого земного життя він дбав про чистоту віри. А чистота віри є «кодексом спасіння, який веде людину до вічного життя».

Якщо людина не дотримується цього кодексу спасіння, то вона духовно гине. Натомість, як зауважив Архіпастир, чиста віра завжди відкриває перед людиною двері покаяння.

Блаженніший владика побажав віруючим, щоб Господь молитвами преподобного Феодосія допомагав кожному з чистою вірою трудитися у своєму життєвому подвизі.

«Є подвиги монашеського життя, є подвиги супружнього життя. Кожен спосіб життя має свої труди, свої складнощі. Але коли людина долає їх так, як бажає цього Бог, то ця людина звершує той подвиг, який є благоприємним перед очима Господніми, і Бог цей подвиг приймає і нагороджує людину вічним спасінням на Небі, у Христі Іісусі Господі нашому», – зазначив Блаженніший Митрополит Онуфрій.
Відео: https://youtu.be/BtBlliBlMdU
На сайті.

2024-08-28 18:55
#ПроповідьПредстоятеля Люди, які намагаються жити благочестиво, отримають благий перехід у вічне життя.

Для того, щоб вихід людини із земного життя був благословенним, необхідно жити благочестиво. Про це Блаженніший Митрополит Київський і всієї України Онуфрій сказав у своїй проповіді в День Успіння Пресвятої Богородиці, повідомляє Інформаційно-просвітницький відділ УПЦ.

«У грішних людей смерть буває лютою, а у Матері Божої вона була мов солодкий сон, у який Вона увійшла», – зазначив Архіпастир та додав, що Пречиста Божа Матір жила непорочно, Вона була чеснішою від Херувимів та славнішою від Серафимів. Своєю чистотою Діва Марія перевершила Небесні Сили.

Також, як зауважив Первосвятитель, хоч ми не можемо себе рівняти із Небесною Царицею, але якщо ми постараємося проводити благочестиве життя, яке вибудоване на Божествених законах, то наш перехід у вічність буде благословенним.

Люди, які живуть за законами любові, смирення, терпіння, милосердя та інших чеснот, за словами Його Блаженства, сподобляться Божих милостей і вони будуть у майбутньому житті знаходитися там, де знаходиться Матір Божа, – «у Царстві Христа Бога нашого, Якому від нас слава, честь і поклоніння нині і в нескінченні віки».
Відео: https://youtu.be/yRUipqJfUPQ
На сайті.

2024-08-31 13:09
#ПроповідьПредстоятеля Мучеництво робить людину спроможною вміщати благодать Святого Духа — Предстоятель.

У своїй проповіді в день пам’яті мчч. Флора і Лавра Блаженніший Митрополит Онуфрій розповів про подвиг цих святих угодників, які так любили Бога, що віддали своє життя заради віри у Христа. Про це повідомляє Інформаційно-просвітницький відділ УПЦ.

«Кожна людина у житті своєму є в певній мірі мучеником — це той, хто намагається жити по заповідям Божим», — сказав Блаженніший владика.

За словом Первосвятителя, тому, хто живе благочестиво, Бог дає сили долати усі складнощі.

«Таке мучеництво робить людину спроможною вміщати в собі благодать Святого Духа — ту Божественну силу, яка потрібна кожній людині, яка людину прикрашає, робить її сильною, красивою, благородною. А в майбутньому віці робить її наслідницею вічного життя на небі у Христі Іісусі Господі нашому», — зазначив Архіпастир.

Відео.
На сайті.

2024-09-15 17:12
#ПроповідьПредстоятеля Господь нагороджує спасінням навіть тих, хто прийшов до Нього в останню мить свого життя.

Спасіння — це дар Божий, який людина не може собі заслужити у Бога. Про це Блаженніший Митрополит Київський і всієї України Онуфрій сказав у своїй проповіді за Божественною літургією у Неділю 12-ту після П’ятидесятниці, повідомляє Інформаційно-просвітницький відділ УПЦ.

Пояснюючи віруючим недільне євангельське читання про багатого юнака (Мф. 19: 16-26), Предстоятель зауважив, що коли людина має певне майно, але ставиться до нього не як до своєї надії, а як до засобу творити добрі справи, то ця людина може підійматися до високих ступенів духовної досконалості.

Проте, за словами Архіпастиря, на шляху духовного вдосконалення є такий етап, коли людина повинна іти далі так, як прийшла у цей світ, — без нічого.

«У цей простір досконалості людина входить без нічого. Тобто не володіючи матеріальними великими благами, а лише тим, що потрібно для життя. Надлишки там вже обтяжують людину», — наголосив Його Блаженство.

Первосвятитель звернув увагу, що апостоли дуже здивувалися, почувши слова Господа Іісуса Христа про те, що «легше верблюдові пройти крізь вушко голки, ніж багатому ввійти в Царство Боже» (Мф. 19: 24-25).

Як пояснив Блаженніший владика, апостоли розмірковували, що багатий може нагодувати бідного, допомогти хворому у лікуванні тощо і таким чином заслужити собі спасіння. Але Спаситель їм відповідає: «Людям це неможливо, Богові ж усе можливе» (Мф. 19: 26).

«Тобто Господь говорить, що спасіння — це дар Божий, який людина не може собі заслужити у Бога», — підкреслив Предстоятель.

Архіпастир додав, що дар спасіння Творець дає і тим, хто працював Йому від своєї юності, і тим, хто приходить до Бога тільки в середньому віці свого життя, а є такі, які наприкінці свого життя приходять до Господа, як благорозумний розбійник, і вони отримують від Бога дар спасіння.

Разом із тим Його Блаженство пояснив, чому важливо прагнути прийти до Бога якомога раніше:

«Людина, яка прожила з Богом від юності, постійно користується Божим миром, даром, радістю духовною. А людина, яка прожила в гріхах нерозкаяних, постійно мучилася в душі, страждала. Вона цього, може, і не розуміла до кінця, але вона постійно перебувала в таких випробуваннях і муках».

Первосвятитель побажав усім вірянам постійно трудитися в своєму духовному вдосконаленні й отримати від Бога великий дар спасіння на Небі, у Христі Іісусі Господі нашому.
На сайті.
Відео: https://youtu.be/I9vvwtRbUUM

2024-09-21 18:08
#ПроповідьПредстоятеля Господь завжди відповідає на смиренну, терпеливу і довгочасну молитву.

У своїй проповіді у день Різдва Пресвятої Богородиці Блаженніший Митрополит Київський і всієї України Онуфрій розповів про історію народження Пречистої Діви Марії від святих праведних Іоакима та Анни — людей, які до самої старості несли тягар безпліддя, але які не втрачали надію на милість Божу і молилися своєму Творцю. Про це повідомляє Інформаційно-просвітницький відділ УПЦ.

Як зауважив Блаженніший владика, сьогоднішнє свято навчає нас великої, терпеливої та смиренної молитви.

«Ми у своєму житті часто щось просимо у Бога. Наші прохання бувають різними. Ми просимо собі якихось благ, здоров’я, просимо також за своїх близьких. Просимо у Бога, щоб Він був милостивий, щоб простив наші гріхи, щоб Господь благословив наше життя, щоб Господь просвітив наш розум. Є багато таких молитов, які ми підносимо до Бога і хочемо, щоб Він нас вислухав. І ми повинні пам’ятати, що Господь чує кожне прохання і Він обов’язково відповість на молитву, якщо це послужить користі духовній, нашому спасінню і якщо молитва ця буде смиренною, терпеливою і довгочасною», — сказав Блаженніший Митрополит Онуфрій.

Але, як наголосив Предстоятель, Господь не завжди відповідає нам тоді, коли б ми хотіли.

«Ми тільки підняли руку й осінили себе хресним знаменням і вже хочемо, щоб Бог нам одразу наше прохання виконав. Таке, можливо, колись буває, але коли молитва маленька, коротка, то вона випрошує у Бога маленький дар. А коли молитва велика, довга, смиренна, терпелива, то вона обдарується Богом великими дарами», — пояснив Первосвятитель.

Також Його Блаженство додав, що ми не повинні впадати у відчай, коли не отримуємо відповіді на наші молитви.

«Нам слід терпеливо просити щось у Бога, молитися Йому, і обов’язково Бог добрі бажання наші виконає», — зазначив Архіпастир.

Предстоятель побажав віруючим, «щоб Бог допомагав усім нам, щоб молитвами Пресвятої Діви Марії Господь укріпляв нас у благочесті, у молитві, у терпінні, щоб наше життя земне було красивим та благородним — таким, задля якого Господь нас створив, і щоб ми на Небі в майбутньому віці сподобилися вічного спасіння у Христі Іісусі Господі нашому».
Відео: https://youtu.be/4KtCZryostQ
На сайті.

2024-09-27 12:54
#ПроповідьПредстоятеля На Хресті звершилася перемога любові Божої над людською злобою.

У своїй проповіді у день Воздвиження Чесного і Животворящого Хреста Господнього Блаженніший Митрополит Київський і всієї України Онуфрій розповів пастві про історію свята, а також про те, чому Хрест Христовий має велику благодатну силу. Про це повідомляє Інформаційно-просвітницький відділ УПЦ.

Як зауважив Предстоятель, Хрест є знаменем перемоги життя над смертю.

«На Хресті знищені людські гріхи, і через Хрест людина увійшла знову в рай. Через древо людина загубила райське життя, і через древо людина віднайшла райське життя», — сказав Його Блаженство.

Архіпастир пояснив, що Хрест Господній отримав велику благодатну силу через те, що на ньому любов Божа перемогла людську злобу, і тому й ми поклоняємося Чесному Хресту, цілуємо його, прикрашаємо ним свої храми, свої домівки, деякі знамениті місця тощо.

«Хрест ми носимо на грудях, і блаженна та людина, яка носить хрестик, тому що вона навіть не знає, яку велику силу вона носить на собі і який великий захист вона має, носячи цю святиню, — зазначив Блаженніший владика і додав: — Хресним знаменем ми осіняємо себе з молитвою, осіняємо їжу, яку споживаємо, пиття, яке п’ємо. Хрест є тим знаменом, якому поклоняються і ангели, і всі святі, і ми, грішні, тому що на Хресті Господь звершив спасіння роду людського».

Первосвятитель побажав, щоб Господь силою Чесного і Животворящого Хреста допомагав усім нам боротися проти своєї гріховності, своїх страстей, немочей і проти диявола, який постійно бореться проти людини.

«Диявол в різних видах, приховано або відкрито, бореться проти людей. Він бореться проти людини завжди, і бореться він і проти тих, хто знає про це, і проти тих, хто про це не знає, — він бореться проти всіх. І, як правило, проти тих людей, які ще мають низький рівень духовної досконалості, диявол бореться приховано. А проти людей, які вже піднялися на високі ступені духовної досконалості, диявол бореться відкрито. Такі люди ведуть велику боротьбу проти сил зла, проти демонів, які хочуть знищити людський рід. Нехай Господь силою Хреста допомагає нам в боротьбі зі своїми пристрастями, із дияволом і зі всяким злом, яке панує на землі», — сказав Блаженніший Митрополит Онуфрій.
Відео: https://youtu.be/8rH7dXQOg50
На сайті.

2024-09-29 19:55
#ПроповідьПредстоятеля Гріх – це рана на душі, яка зцілюється покаянням – Блаженніший Митрополит Онуфрій.

У своїй проповіді в Одесі Блаженніший Митрополит Онуфрій закликав християн не соромитися каятися у своїх гріхах і побажав у цьому допомоги преподобного Кукші Одеського, пам’ять якого вшановували цього дня в Успенському монастирі. Про це повідомляє Інформаційно-просвітницький відділ УПЦ.

«Цього дня Свята Православна Церква молитовно прославляє одного зі своїх угодників – преподобного Кукшу Одеського, який є молитовником перед Богом за всіх, хто живе в цьому святому граді, і за тих, хто шанує його», – зазначив Предстоятель.

Його Блаженство, розповідаючи про притчу про званих на весілля, сказав, що говориться в ній про Царство Небесне, до якого Господь прикликає все людство. Архіпастир особливо звернув увагу на епізод з гостем у брудному одязі.

За його словом, Господь кличе в Своє Царство всіх, але «нічого нечистого не може увійти» в нього. Нечистою ж людину роблять її гріхи, які можна очистити покаянням.

«Людина може сказати Господу “Прости мене, Господи, я згрішив, не маю достойного одягу, щоб увійти в Царство Твоє”. Тоді Господь дасть людині чистий одяг чи очистить її одежі і зробить достойною», – пояснив Блаженніший владика.

Як підкреслив Первосвятитель, прикладом такої душевної чистоти є преподобний Кукша, який, попри богоборчі часи і переслідування, жив благочестиво сам і навчав людей благочестивого життя та покаяння.

«Молитвами преподобного Кукші, нехай Бог нам допомагає, дорогі брати і сестри, проводити чисто, непорочно, свято своє земне життя. Коли ми згрішимо, не треба соромитися каятися, треба соромитися грішити… Людина така немічна, що дуже часто вільно чи невільно грішить. А гріхи – це рани. Можна себе поранити добровільно, а можна невільно – біль від цього однакова. Гріхи – це хвороба, це бруд, який оскверняє і гнітить людську душу. Тому ми маємо прагнути в покаянних молитвах просити в Бога прощення», – підсумував Митрополит Онуфрій.

2024-10-06 13:27
#ПроповідьПредстоятеля Немає іншої зброї проти зла, як бути добрим та незлобливим.

Чеснота смирення робить людину здатною правильно розуміти Бога. Про це Блаженніший Митрополит Київський і всієї України Онуфрій сказав у своїй проповіді у Неділю 15-ту після П’ятидесятниці, повідомляє Інформаційно-просвітницький відділ УПЦ.

За словами Предстоятеля, смирення веде людину до Бога, наближає її до розуміння створеної природи, дозволяє їй завжди пам’ятати, що вона є творінням Божим, а також правильно розуміти свого Творця.

Його Блаженство звернув увагу, що Господь створив людину із землі. Знання цього, за його словами, є дуже повчальним для людини, адже воно спонукає дбати про смирення і доброчинність.

«Властивістю землі є те, що вона постійно нам робить добро: ми вкладаємо в землю одне зерно пшениці, а з нього виростає цілий колос; ми вкладаємо в землю насіння якогось овоча, а з нього виростає цілий овоч; вкладаємо насіння дерева, а з нього виростає ціле дерево, яке приносить багато плодів. Тобто земля постійно примножує добро і дарує його нам», — зауважив Первосвятитель.

Блаженніший владика підкреслив, що і ми, маючи походження від землі, повинні робити добро навіть тим людям, які не люблять нас, тому що земля робить добро і дає те, що потрібно для життя, і тим, хто топче її та навіть полює на неї.

«І так людина повинна — як би з нею не поводилися інші, але іншим вона повинна робити добро, бути доброю, незлобивою. А добротою і незлобивістю перемагається всяке зло, яке існує у світі. Немає іншої зброї, якою можна перемогти зло, окрім лише добра», — сказав Архіпастир.

Насамкінець Блаженніший Митрополит Онуфрій побажав усім віруючим, щоб, творячи добро і цим перемагаючи зло, кожен з нас став здатним успадкувати життя вічне у Христі Іісусі, Господі нашому.
На сайті.
Відео: https://youtu.be/2-3bFl1TrtU

2024-10-11 18:59
#ПроповідьПредстоятеля Суспільство стане кращим, коли кожен буде виправляти себе, а не інших – Блаженніший Митрополит Онуфрій.

«Християнське життя – це велика школа, в якій людина навчається, як себе особисто зробити кращою, святішою. І коли їй вдається стати кращою, то кращим стає все суспільство», – про це сказав у своїй проповіді в Києво-Печерській Лаврі 11 жовтня Блаженніший Митрополит Онуфрій.

Як зауважив Першосвятитель, сьогодні існує певна «мода повчати один одного».

«Ти маєш бути такий, а ти такий, але себе я не чіпаю. Однак саме себе треба вчити і виправляти, тоді виправиться все суспільство», – зазначив Блаженніший владика.

За його словом, якщо ми «будемо один одному вказувати на сучок в оці, а своєї колоди не помічатимемо, тоді ніхто не виправиться, а суспільство буде деградувати і морально, і духовно».

2024-10-11 19:06
🕊Святі беруть від світу мало, а віддають дуже багато — #ПроповідьПредстоятеля 

У своїй проповіді в день пам’яті Собору преподобних отців Києво-Печерських, які в Ближніх печерах (прп. Антонія) спочивають, Блаженніший Митрополит Онуфрій розповів про подвиг святих подвижників і значення чернецтва. Про це повідомляє Інформаційно-просвітницький відділ УПЦ.

«Разом з християнством до нас на землю прийшов такий образ життя, як монашеський, коли людина віддає Богу все, що має. Монах віддає Богові всі свої сили духовні, тілесні, щоб досягнути духовної досконалості. Цей образ життя приніс нам на нашу землю преподобний Антоній Печерський, засновник цієї обителі. Він навчився цьому життю на Святій Горі Афон. І сьогодні ми вшановуємо пам’ять преподобного Антонія і всіх преподобних отців, які спочивають разом з ним у Ближніх печерах».

Як пояснив Архіпастир, тоді в Києво-Печерському монастирі з’явилася висока, красива, світла духовна школа. Часто миряни не можуть зрозуміти боротьби, яку проводить постійно інок, який взяв на себе такий подвиг. В цій боротьбі бувають і перемоги, і поразки. Перемоги приносять людині користь, і поразки часом змиряють людину і ставлять її на вищий ступінь духовної досконалості.

«Коли ми дивимося на чернече життя, то не бачимо внутрішнього подвигу, бачимо лише зовнішню поведінку людини, яку ми не завжди можемо правильно зрозуміти, – сказав він. – Ми думаємо, що та чи інша людина неправильно поводиться. Щоб усвідомити, правильно чи ні, треба самому прийти до монастиря і пожити за чернечим уставом».

Блаженніший владика також підкреслив, що є різні щаблі ревності за Богом і кожна людина досягає духовного рівня настільки, наскільки Господь дає їй сил і здібностей.

«Якщо здається, що хтось у монастирі не працює над собою, то така людина просто не змогла б жити в обителі, – наголосив Предстоятель. – Монастир – це такий організм, який утримує тільки тих, хто працює над собою тією чи іншою мірою. Якщо людина не бореться із собою, то вона не може жити в монастирі і диявол її обов’язково вижене».

Митрополит Онуфрій побажав вірянам Божої допомоги, щоб працювати над собою, постійно духовно вдосконалюватися за прикладом святих подвижників.

«Зазвичай ми живемо так, що споживаємо багато, а віддаємо дуже мало або нічого. А святі жили так, що вони від світу брали дуже мало, а віддавали дуже багато. Сьогодні ми святкуємо пам’ять святих, які були світильниками для Церкви і прикладом для багатьох благочестивих людей. Вони моляться за нас і просять, щоб Бог нас простив, щоб нас помилував, щоб послав мир в душі, між нами, в наші сім’ї, і мир в країні та у світі», –  зазначив Митрополит Онуфрій.

2024-10-13 20:46
Доки існуватиме світ? - #ПроповідьПредстоятеля.

У своїй недільній проповіді Блаженніший Митрополит Київський і всієї України Онуфрій наголосив на необхідності для християн робити добро іншим людям, не чекаючи нічого взамін, повідомляє Інформаційно-просвітницький відділ УПЦ.

За словами Первосвятителя, такий характер вчинків віруючих людей можна описати словом «жертва».

«Цим і відрізняється християнство від інших релігій. У християнстві є жертовна любов. Це Божественна любов — Бог нас так полюбив. Він дає нам все, а ми Йому нічого не даємо. Єдине, що ми можемо, це подякувати Богові. Але повернути те, що нам Бог дає, ми не можемо. Ми не спроможні це зробити. Тобто Господь постійно нам жертвує: Він нам подарував життя, Він нам дарує всі благодіяння, відомі й невідомі, явленні й неявленні, завдяки яким ми живемо, рухаємося та існуємо. І ми нічого не віддаємо Богові. Але, ще раз нагадую, єдине чим ми можемо і чим ми повинні відплачувати Богу, це подяка», — наголосив Архіпастир.

Предстоятель підкреслив, що доки існуватиме жертовна любов і прощення, доти існуватиме світ, а коли люди почнуть дотримуватися принципу «око за око», то хоча це і справедливий принцип із земної точки зору, втім «така справедливість знищить світ», адже без жертовного ставлення до ближнього та здатності прощати люди накопичуватимуть у собі образи на інших людей та намагатимуться мститися і відплачувати злом.

«А коли є жертовна любов, прощення людей, ближнього, то це дає світу перспективу. Це розвиває світ, це вдосконалює світ», — пояснив Первосвятитель та додав, що саме через це Господь дав нам заповідь любити ворогів.

Блаженніший Митрополит Онуфрій також нагадав слова молитви із вечірнього правила: «Тих, хто ненавидить і ображає нас, прости, Господи людинолюбний».

«Це молитва за тих, хто нам робить зло. І ця молитва нищить зло. Якщо ми мстимо, то ми зло примножуємо. Якщо ми прощаємо, то ми зло нищимо. Такий духовний закон. І поки цей закон буде існувати між нами, доти буде життя. Якщо люди стануть жорстокішими і будуть мстити, караючи один одного, то це приведе до загальної загибелі всього людства», — сказав Його Блаженство.

Насамкінець Архіпастир побажав віруючим ніколи не вчиняти ближньому того, чого ми самі собі не бажаємо, адже «це такий золотий закон, який в будь-яких ситуаціях, в будь-яких життєвих випадках, складнощах допомагає нам прийняти правильне рішення».

«Якщо я з кимось маю якісь неприємності і не знаю, як з ним вчинити, то я повинен себе поставити на його місце, а його на своє місце. От як би я хотів, щоб він зі мною вчинив, так і я повинен вчинити з ним. Оце є той золотий закон, який навчає нас правильно жити один з одним», — зазначив Предстоятель.

2024-10-20 17:56
#ПроповідьПредстоятеля Молитва – це такий «балон з духовним киснем», який живить нас серед життєвих проблем, – Блаженніший Митрополит Онуфрій.

В своїй недільній проповіді Блаженніший Митрополит Онуфрій на прикладі дайвінгу пояснив, як впливає молитва на життя людини.

За словом Предстоятеля, зазвичай мало хто думає про Бога в повсякденному житті, більшість турбуються про земне. Люди, які занурюються в суєтність справ, забуваючи про духовне, схожі на драйверів, які не використовують кисневий балон.

«Люди, які набирають повітря в легені і пірнають під воду – на 2, 3, 5, 10 хвилини, потім мусять вийти і вдихнути, інакше помруть. А є такі, які беруть з собою на глибину кисневий балон, і тоді вони можуть плавати довго. Останні схожі на тих, хто постійно наверненні своїм розумом до Бога. Вони мають «духовний балон кисню» благодаті Божої, яка їх живить, утішає, допомагає терпіти всі труднощі, перемагати все», – розповів він.

Як зауважив Першосвятитель, вищесказане означає те, що людина має постійно перебувати в молитві, читати Святе Письмо, духовні книги святих отців, роздумувати над духовними питаннями. Це, за його словом, означає також мати розум, навернений до Бога.

«Не зважаючи на те, скільки у нас земних клопотів, ми повинні знаходити час і навертати свій розум до Бога. Люди, які прагнуть жити благочестиво, намагаються творити короткі молитви, – додав Архіпастир. – Можливо, що для великих молитов не завжди у нас є час, або час є, а немає настрою, є багато причин, які не дозволяють нам це робити. А коротенькі молитви можна читати цілий день: прочитав молитву, відволікся, знов прочитав і так цілий день».

Блаженніший владика побажав віруючим допомоги Господньої проводити життя у молитві, вчитися молитися на всякому місці – в дорозі, працюючи і відпочиваючи.

«Молитва оживлятиме нас, відкриватиме нашу душу для Божественної благодаті, яка буде допомагати нам в цьому житті, а в майбутньому віці приведе до вічного спасіння у Христі Ісусі Господі нашому», – підсумував Митрополит Онуфрій.

2024-10-27 14:04
#ПроповідьПредстоятеля Життя людини, яка молиться, приносить добрі плоди – Блаженніший Митрополит Онуфрій.

В своїй недільній проповіді Блаженніший Митрополит Онуфрій пояснив притчу Господа про сіяча і розповів про те, як Слово Боже впливає на життя людини.

«Слово Боже – це духовна їжа для людей. Господь сказав, що не єдиним хлібом буде жив чоловік, – сказав Блаженніший владика. – …Коли людина живе Словом Божим, то це Слово приносить плоди, які дає благодать Святого Духа людині».

Як зазначив Первосвятитель, людина має з терпінням долати всі спокуси, через які «духовні злодії» намагаються заглушити в ній це Слово Боже.

«Той, хто береже в собі це Слово, терпить незручності. Таке терпіння, про яке Господь говорить, являється тим добрим плодом, який людина має і повинна приносити Богу», – зазначив він.

На переконання Архіпастиря, сучасні люди в основному належать до тієї категорії, про кого Господь говорить в своїй притчі, що Слово Боже для них падає в терні.

«Ми приймаємо Слово Боже, але суєта мирська, життєві турботи заглушають його. Людина каже: «я помолюся пізніше, зараз піду туди, зроблю це», і так відкладає все на потім, а сьогодні немає часу. Звичайно, що ми живемо у цьому світі і є обов’язки у кожної людини по відношенню до сім’ї, до ближніх, до себе самого. Але всі ці справи ми повинні розтворювати молитвою», – сказав Його Блаженство.

Він зазначив, що молитва – це слово Боже, яке вкладається в душу людини, з яким вона звертається до свого Творця.

«Молитва наповнює людину тим змістом, який потрібен для того, щоб приносити добрі плоди. Також дуже корисно читати Святе Євангеліє – це теж Слово Боже. Потрібно ці Слова берегти в собі, не давати злодіям духовним забирати їх, а тримати їх в пам’яті і жити цими словами та священними законами», – сказав Блаженніший Митрополит Онуфрій.

2024-12-01 16:42
Про правильне ставлення до земних багатств та найвищу цінність — #ПроповідьПредстоятеля.

У своїй проповіді у Неділю 23-тю після Пʼятидесятниці Блаженніший Митрополит Київський і всієї України Онуфрій розповів, чого навчає нас притча Спасителя про нерозумного багача (Лк. 12: 16-21), повідомляє Інформаційно-просвітницький відділ УПЦ.

Як зауважив Його Блаженство, дана притча розповідає нам про багатство і його значення для людини.

«У світі є такі речі, як хліб, вода, одяг, різні злаки, фрукти, трави, які Бог створив для людини, щоб вона ними користувалася. Але у житті так складається, що ці земні скарби розподіляються між людьми нерівномірно. Через різні обставини одні володіють більшими багатствами, інші — меншими. Проте Бог створив усе це для нас, щоб ми користувалися цим, щоб ми були господарями над цими речами, але не перетворювали їх на ідолів, — наголосив Предстоятель та додав: — Багатство повинно служити людині, а не людина — багатству».

Також Блаженніший владика зазначив: «Ми часто думаємо, що коли б ми мали багато багатства, то жили б краще. Але багатство несе із собою і труднощі, які можуть бути навіть важчими, ніж ті, що є у бідності чи скромності».

За його словами, якщо багатство використовується неправильно, воно шкодить людині.

«Господь навчає, що ми повинні дбати не про те, щоб збирати земні скарби, а щоб багатіти в Бога. Що означає багатіти в Бога? Це означає шукати Бога, мати Його як найбільшу цінність у своєму житті», — зазначив Первосвятитель.

Також Блаженніший Митрополит Онуфрій звернув увагу, що святі отці говорять про те, що головна мета життя людини — це стяжання благодаті Святого Духа, а дехто з них за мету для нас ставлять набуття смирення. Втім, тут між святими отцями немає протиріччя, адже «смирення і благодать Святого Духа неподільно пов’язані» і благодать дається саме смиренним людям.

«Смирення — це підкорення себе волі Божій. Людина, яка слухає Бога і виконує Його заповіді, є смиренною. Часом земне життя пропонує речі, які суперечать Божому закону, але виглядають привабливо. Однак корисним може бути тільки те, що відповідає волі Божій, бо Бог є любов, і Його закони завжди добрі», — пояснив Архіпастир.

Підсумовуючи сказане, Блаженніший владика закликав усіх пам’ятати, що земні речі — це лише необхідні для існування засоби, але з них не можна робити ідолів. Головне ж Багатство, про Яке ми повинні дбати, — це Господь, Його закон і благодать, котра допомагає долати труднощі та готуватися до вічного Небесного Царства.
Відео: https://youtu.be/-PgXaQz-xlw
На сайті.

2024-12-08 22:18
#ПроповідьПредстоятеля  Ми повинні старатися розчиняти своє життя молитвою – Блаженніший Митрополит Онуфрій.

У своїй недільній проповіді Блаженніший Митрополит Онуфрій розповів про духовне значення притчі про зцілення згорбленної жінки.

«Жінка скорчена, вона, як тлумачать святі отці, є образом людини, яка прив’язана до землі й думає тільки про земне, а не про небесне. Її очі направлені в землю і не можуть піднятися до неба», – зазначив Першосвятитель.

За словом Архіпастиря, Господь часто зцілюючи хвороби, відриває людину від землі і допомагає їй подивитись на небо.

«Це буває різними шляхами: через скорботи, через серйозні хвороби, через великі випробування. І тоді людина згадує, що є ще інше життя, крім земного. Є життя вічне і блаженне, для якого людина створена Богом і до якого вона повинна себе приготувати під час земного життя», – сказав він.

Його Блаженство нагадав, що ми часто занурюємося в земні турботи і забуваємо, що все це залишиться на землі, а найголовніше — шукати Небесного.

«Господь сказав, що та людина, яка шукає правду Божу і Царства Божого, отримає все, що потрібно для земного життя. Але це не означає, що людина має бути пасивною і тільки молитися, нічого не роблячи. Ми не здатні до цього. Ми не такої міри духовності, щоб стояти тільки на молитві і щоб усе необхідне само собою з’являлось. Якщо людина досягає високої духовної міри, тоді весь світ служить їй. Але до цього треба прагнути, і це не буває одразу», – пояснив він.

Як зауважив Блаженніший владика, християни повинні прагнути розчиняти все своє життя молитвою й намагатися часто думати про вічне, про те, куди ми йдемо.

«Як людина, яка збирається в далеку подорож, постійно про це думає: як туди дістатися, що робити на місці. Так і ми маємо дбати про Небесне Царство, яке є нашим справжнім домом, де ми залишимося назавжди», – додав він.

Митрополит Онуфрій розповів, що святі отці, які є прикладом, як влаштовувати життя, показують, що навіть у пустелях, де вони жили, вони молилися і працювали.

«Вони щось плели, шили, щоб заробити на їжу. І при цьому їхній розум перебував у молитві. Вони навчають нас: працювати руками, але серце і розум тримати з Богом. Якщо ми зайняті якоюсь фізичною справою, то можемо повторювати короткі молитви: «Господи, помилуй», «Пресвята Богородице, спаси нас». Але якщо людина займається розумовою працею, вона повинна віддаватись їй повністю. Тоді треба робити перерви, хоча б на хвилину, згадати про Бога, помолитися і знову повернутися до праці», – підкреслив він.

За словом Його Блаженства, «коли наше життя буде наповнене молитвою і добрими справами, воно стане радісним і блаженним».

«Ми будемо щасливі незалежно від того, чи ми здорові, чи хворі, багаті чи бідні. Бо той, хто перебуває з Богом, уже на землі відчуває Царство Небесне, а після смерті переходить у вічність. Нехай Господь допоможе нам, дорогі браття і сестри, трудитися, молитися і проживати життя так, щоб бути гідними вічного спасіння», – побажав він.

2024-12-15 13:55
#ПроповідьПредстоятеля Усе земне дається нам для досягнення вічного.

Якщо людина є господарем багатства, а не багатство володіє нею, то така людина може за допомогою земних благ здобути собі вічні скарби на Небі. Про це Блаженніший Митрополит Київський і всієї України Онуфрій сказав у своїй проповіді у Неділю 25-ту після Пʼятидесятниці, повідомляє Інформаційно-просвітницький відділ УПЦ.

Як зауважив Первосвятитель, у прочитаному сьогодні за Літургією євангельському уривку про багатого юнака (Лк. 18: 18-27) йдеться про те, що багатство повинно допомагати людині досягати вічного спасіння.

«Люди до багатства відносяться по-різному. Одні приймають його як дар Божий і ним розпоряджаються, тобто використовують його для себе відповідно до потреби, а також жертвують тим, хто потребує, роздають милостиню. Інші багатства рахують для себе ідолом. Такі люди і себе мучать, і інших. Вони вклоняються перед ним, хочуть його збільшити, скупляться його роздавати, бо для них це ідол, вони служать багатству. Таке відношення до земних благ — це негідне відношення. В такому випадку багатство стає перепоною для спасіння людини», — зауважив Його Блаженство.

За словами Архіпастиря, якщо людина є господарем багатства, користується ним так, як потрібно, жертвує для нужденних, то така людина завдяки добрим ділам, які вона робить за допомогою земних благ, збирає собі вічні скарби на Небі.

Разом із тим, як зауважив Блаженніший владика, є такі ступені духовної доскональності, коли багатство вже заважає, стає баластом для духовного росту людини. До прикладу, святі апостоли залишили усе і пішли за Христом. Втім, наша міра є скромнішою — нам просто слід розумно розпоряджатися тим, що нам дає Господь.

«Людина може бути багатою і не прив’язаною до багатства, а може бути скромною або бідною, але прив’язаною до чогось земного. І така людина схожа до птаха, який заплутався в сітці і не може літати. У людини не повинно бути пристрасті до земного. Земні речі даються нам для того, щоб за допомогою них ми здобули собі вічне, але вони не можуть бути для нас предметом поклоніння», — наголосив Предстоятель.

Також Блаженніший Митрополит Онуфрій звернув увагу на останню частину цієї історії, а саме на відповідь Спасителя людям, котрі запитали Його, хто може спастися. Господь тоді сказав: «Неможливе людям, можливе Богові» (Лк. 18: 27).

«Тут Господь говорить про те, що дар спасіння, дар вічного життя не можна заслужити собі у Бога. Не можна зробити Бога своїм боржником», — підкреслив Первосвятитель.

За словами Блаженнішого владики, навіть ті люди, які досягали високих ступенів духовної доскональності, молилися, кажучи: «Господи, помилуй мене, подаруй мені вічне життя».

«Є такий святий отець, який досягнув такої міри досконалості, що він був прозорливий, мав дар зцілення, і він молився Богу: “Господи, я дякую Тобі за ці дари, але якщо Ти мені не даси спасіння, то що мені з цих дарів? Вони мені не принесуть ніякої користі. Подаруй мені ще і дар спасіння”.

Нехай Господь допомагає нам, дорогі брати і сестри, щоб ми в своєму житті жили так, щоб виконували все, що Бог нам повеліває, щоб ми намагалися боротися з собою, щоб намагалися не приліплятися ні до чого земного, щоб нічого на землі не було вищим для нас, ніж Бог і щоб ми, звершуючи своє служіння по заповідях Божих, просили у Бога того великого дару вічного спасіння, заради якого Господь створив людину», — сказав Архіпастир.
Відео: https://youtu.be/B3DiLPQFA5Q
На сайті.

2024-12-22 11:59
#ПроповідьПредстоятеля Вдячність дає людині сили ставати кращою і отримувати від Бога ще більше дарів – Блаженніший Митрополит Онуфрій.

У своїй недільній проповіді Блаженніший Митрополит Онуфрій розповів, що вдячність потрібна людям, а не Богові.

Першосвятитель на прикладі притчі про зцілення десяти прокажених пояснив, чому люди мають дякувати Богові за отримані дари.

«Виникає таке запитання, а чому вони мали повернутися і дякувати Богу? Бог дав їм здоров’я, і все, не обов’язково повертатися і дякувати, – зазначив він і додав: – Богові не потрібна наша подяка. Наша подяка потрібна нам самим».

За словом Архіпастиря, все, що ми маємо, – це Божий дар.

«Вдячність робить людину спроможною вміщати в собі нові Божественні дари. Коли людина вдячна Богу, то вона стає спроможною отримувати від Бога ще більше дарувань. Однак невдячна людина стає недостойною і того, що вона має», – сказав Блаженніший владика.

Як зауважив Митрополит Онуфрій, вдячність робить людей вмістилищем нової благодаті Божої. І саме тому Бог хоче, щоб ми були вдячними, – це можливість ставати кращими, сильними, благородними.

«Нехай Господь допомагає нам, дорогі брати і сестри, бути в своєму житті вдячними Богові за все – за життя, за всі дарування, якими ми живемо, про які ми знаємо і про які не знаємо. Ми повинні дякувати Богові за кожен день, за те, що ми щодня маємо можливість вкусити блаженство Божественних Таїн. Життя прекрасне, коли воно з Богом», – підсумував Блаженніший Митрополит Онуфрій.

2025-01-05 11:30
#ПроповідьПредстоятеля  Християнин покликаний освячувати весь свій рід добрим, благочестивим життям – Блаженніший Митрополит Онуфрій.

У своїй недільній проповіді Блаженніший Митрополит Онуфрій розповів, що Церква, готуючи своїх вірних до великого свята Різдва Христового, нагадує родовід Спасителя. За словом Предстоятеля, серед пращурів Господа по плоті були не лише праведники, але й грішні люди, і це показує нам, що Він прийшов спасти усіх людей.

Його Блаженство зазначив, що Святий Дух надихнув апостолів включити до родоводу не лише чоловіків, але і жінок зі складною долею, щоб показати, що Христос прийшов для спасіння всього людства. Він прийшов спасти не праведників, а грішників привести до покаяння.

«Якщо людина народилася від добрих родичів, які праведно жили, такій людині легше жити на землі. А якщо вона народилася від неправедних родичів, в неї вже від самого дитинства є приклад гріха, який легко вкорінюється в душу. Їй важко себе тримати в рамках Божественного закону, важко жити правильно. Але це не є визначним. Якщо людина над собою працює, то від кого б вона не походила, вона буде праведною», – підкреслив Архіпастир.

Як наголосив Блаженніший владика, людина може народитися від святих родичів, але коли вона не буде сама докладати зусиль, щоб жити праведно, то така людина не спасеться.

«Ми маємо не шукати благородну кров у своєму родстві, а маємо освячувати свій рід правильним, добрим, благочестивим християнським життям», – сказав він.

Предстоятель привітав усіх з прийдешнім празником Різдва Христового.

«Нехай Господь, Який прийшов на землю ради нашого спасіння, укріпляє нас, допомагає нам, прощає нам немощі, слабості і веде нас до спасіння», – побажав Митрополит Онуфрій.

2025-01-12 12:15
#ПроповідьПредстоятеля Людина повинна володіти собою та своєю злобою – Блаженніший Митрополит Онуфрій.

У своїй проповіді у першу неділю після Різдва Христового, у день, коли згадується втеча Святого Сімейства до Єгипту, Блаженніший Митрополит Онуфрій розповів про те, як пристрасті людини віддаляють її від Бога. 

Його Блаженство нагадав, що Святе Сімейство з Богонемовлям змушене було тікати до чужої країни через злобу тогочасного правителя Ірода, який прагнув вбити народженого Спасителя.

«Злоба для людини не приносить користі. Ірода злоба довела до того, що він став проти Бога. Злоба робить людину ворогом Бога», – зазначив він.

За словом Першосвятителя, людина, яка ворогує з Богом, сама себе вбиває.

«Злоба вбиває саму людину. Ірод помер дуже важкою смертю», – додав він.

Натомість милосердя – це та чеснота, яку має мати кожен християнин.

«Людина завжди має бути готова і здатна бути учасником чужого горя, захистити людину, яка страждає. Це є добре почуття, яке прикрашає душу людини», – сказав Блаженніший владика.

Архіпастир побажав усім вірним своїм життям наслідувати Божу Матір, праведного Іосифа і все Святе Сімейство, щоб «своїм життям не віддалятися від Бога, а наближатися через любов, терпіння, смирення».

2025-01-14 17:26
#ПроповідьПредстоятеля Святитель Василій Великий допомагає грішникам покаятись, а скривдженим не впасти у відчай.

У своїй проповіді в день пам’яті святителя Василія Великого Блаженніший Митрополит Київський і всієї України Онуфрій розповів віруючим про життя цього святого та його внесок у збереження чистоти Православної віри, повідомляє Інформаційно-просвітницький відділ УПЦ.

Як зауважив Предстоятель, святитель Василій Великий походив із благочестивої родини, яка має багатьох прославлених Церквою угодників Божих. Зокрема, прославленими святими є бабця святителя Василія Макрина, його матір Емілія, брати — єпископи Петро Севастійський та Григорій Ніський, а також інші члени його сім’ї.

За словами Блаженнішого владики, майбутній ієрарх здобув блискучу освіту, але справжню Мудрість він пізнав через молитву, піст та Слово Боже.

Прожив святий Василій відносно невеликий відрізок часу — 49 років, втім за період свого життя він встиг принести для Церкви стільки плодів своєї праці, що «інші люди, живучи й 100 років, не змогли б так потрудитися».

Блаженніший Митрополит Онуфрій звернув увагу, що твори цього вселенського Учителя є актуальними у наші дні. Святитель писав на догматичні, аскетичні, моральні теми та тлумачив Святе Письмо.

Також Його Блаженство розповів про боротьбу святого Василія із єретичними вченнями, особливо — з аріанством, яке було досить поширеним, зокрема, серед вельмож та правителів.

«Звичайно, що він багато терпів, багато страждав за сповідання чистої віри, але залишився непохитним, а тому у Церкві його іменують Великим ієрархом», — зазначив Архіпастир.

Святий також проявляв особливе милосердя до всіх людей. Грішникам, як зауважив Предстоятель, цей угодник Божий допомагав каятися, а скривдженим — не впадати у відчай.

Блаженніший владика закликав віруючих наслідувати ревність і благочестя святого Василія у своєму житті, а також побажав, щоб Господь сподобив усіх нас бути разом із Великим ієрархом та всіма спасенними на Небі, де святі стоять перед Престолом Божим і безперестанно славословлять Безначального Отця, Його Єдинородного Сина і Святого й Животворчого Духа.
Відео: https://youtu.be/nG7vELLi8yQ

2025-01-18 13:45
#ПроповідьПредстоятеля Всяке творіння потребує благодаті Духа Святого.

У своїй проповіді за Літургією у Навечірʼя Богоявлення Блаженніший Митрополит Київський і всієї України Онуфрій розповів пастві, у чому полягала суть проповіді св. Іоанна Хрестителя на берегах річки Йордан та яку силу має вода, котра освячується у Церкві. Про це повідомляє Інформаційно-просвітницький відділ УПЦ.

Як зауважив Предстоятель, св. Іоанн Хреститель — це великий пророк, який почав нести своє служіння напередодні явлення Господа нашого Іісуса Христа. Він проповідував людям покаяння і цим готував їх до прийняття Месії. У знак покаяння люди приймали від св. Іоанна Предтечі обряд хрещення у річці Йордан.

«До Іоанна Хрестителя йшло багато різних людей. Приходили фарисеї, книжники… Приходили хреститися і прості люди, а також воїни. І вони питали, що означає “покаяння”. А він сказав, що воїнам нікого не можна обмовляти і необхідно бути задоволеними своєю платнею. Також пророк говорив, що коли хто має дві одежі, то одну слід віддати убогим, і якщо хто має багато їжі, той нехай зробить те саме. Так він навчав, що таке покаяння. Покаяння — це не є просто слова, а це є справи. Коли людина робила щось недобре і замість цього вона починає робити добре — ось що є плодом покаяння», — наголосив Блаженніший владика.

Архіпастир розповів, що згідно із Переданням, перед самим зануренням у воду люди називали Хрестителю свої гріхи. Але коли прийшов час і у води Йордану увійшов Господь Іісус Христос, то Предтеча занурив Його у воду одразу, тому що у Спасителя не було гріхів, Він прийшов хреститися не для покаяння, а щоб «виконати усяку правду».

Також у своєму слові Блаженніший Митрополит Онуфрій розповів про значення Святої води для віруючих.
Докладніше.
Відео: https://youtu.be/2m7_ua79x0c

2025-01-19 16:24
#ПроповідьПредстоятеля «Не соромтеся каятися і просити прощення у Бога», — Блаженніший Митрополит Онуфрій.

У своїй проповіді в день свята Хрещення Господа Бога і Спаса нашого Іісуса Христа Блаженніший Митрополит Онуфрій розповів про подію, яку згадує Церква в цей день, а також про очистительне значення таїнства Хрещення і живительну силу благодаті Божої. Про це повідомляє Інформаційно-просвітницький відділ УПЦ.

Блаженніший владика нагадав вірянам про земний шлях Спасителя і Його Хрещення від Іоанна у водах Йордану. «Господь наш Іісус Христос, Друга Іпостась Святої Живоначальної Трійці, приходить на землю як людина, щоб спасти нас, людей, спасти Адама і всіх його нащадків. […] Тридцять років Господь прожив переважно в Назареті. І ось, коли тридцять років виповнилося, Господь приходить на Йордан до Іоанна Хрестителя, щоб звершити Хрещення», — зазначив Архіпастир.

Говорячи про Хрещення Господнє, Предстоятель звернув увагу на смирення Іоанна Предтечі. Хреститель Господній знав, хто він і Хто Спаситель, і «він навчав, що за мною іде Той, Хто став переді мною, Якому я, нагнувшись, недостойний розв’язати ремінь взуття Його. Я вас хрещу водою, а Він буде хрестити вас Духом Святим і вогнем».

Митрополит Онуфрій також зауважив, що «Спасителю не треба було хреститися, не треба було обрізуватися, не треба було вводити Його в храм, нічого не треба, тому що Він Святий і непорочний. Він це зробив для того, щоб дати нам приклад, як ми повинні виконувати Божественний закон, щоб бути достойними вічного спасіння на Небі».

Також Предстоятель зазначив, що, прийшовши на землю, Господь не лише спас людину, а й зцілив весь світ. Людський гріх вразив все творіння, але Господь все освятив, зокрема землю і повітря. Окрім того, «коли Господь зійшов в воду Йордану, то освятив все водне єство».

Первосвятитель розповів і про важливість Хрещення для кожного християнина, на яку вказав Спаситель. «Господь Сам Своїм прикладом показав, що треба кожній людині охреститися і в купелі Хрещення залишити свої гріхи, свої всі слабкості, немочі і свій моральний бруд».

Однак ми часто спотикаємося, падаємо і согрішаємо. Тому Господь подарував нам відновлення Хрещення через покаяння. Як зауважив Блаженніший владика, саме так називають покаяння святі отці.

Потім Архіпастир нагадав вірянам про користь хрещенської води, закликавши кожного взяти її собі і випити. За можливості, добре зануритися в освячене джерело або просто облити себе цією святою водою. «Свята хрещенська вода має велику силу. Силу зцілювати людські недуги і проганяти демонську силу від людини», — сказав Блаженніший владика.

Як і у проповіді в навечір’я Богоявлення, він закликав вірян запросити священника для освячення своєї домівки. Якщо це неможливо, то слід взяти гілочку та святу воду, прочитати тропар Богоявлення або іншу молитву, котру людина знає, і окропити всю оселю та навіть тварин, «тому що все живиться Святим Духом, Духом життя».

Наостанок Блаженніший Митрополит Онуфрій побажав пастві зберігати чистоту, одержану в Хрещенні, і не соромитися каятися й просити у Бога прощення, якщо десь забруднимося. «І ми будемо чадами вічного спасіння у Христі Іісусі Господі нашому, Якому від нас слава, честь і поклоніння нині і в безконечні віки. Амінь».
Відео: https://youtu.be/FEZWWmA8ARU.

2025-02-23 18:15
#ПроповідьПредстоятеля Живучи по заповідях Божих, ми стаємо подібними до Бога.

Напередодні Великого посту Свята Церква нагадує вірним про Страшний Суд, на якому будуть випробувані вчинки кожної людини, для того, щоб показати, що дотримуватися Божих заповідей та вчиняти правильно по відношенню до Бога та ближнього допомагає нам піст та молитва. Про це Блаженніший Митрополит Київський всієї України Онуфрій сказав у своїй проповіді у Неділю мʼясопусну, передає Інформаційно-просвітницький відділ УПЦ.

У своєму слові Блаженніший владика зауважив, що на кожну людину чекає два суди — малий та великий. На малому суді людина повинна буде відповісти, як вона користувалася своїми талантами під час земного життя. Цей суд звершується над людиною після її смерті. Коли людина постає перед першим судом Божим, то диявол намагається захопити людську душу собі.

На другому ж суді, який іменується «Страшним Судом» і який відбуватиметься наприкінці віків, диявол також буде судимий. На цьому суді постануть всі люди, які коли-небудь жили на землі, і на ньому буде визначений остаточний стан кожної людини. Про те, як відбуватиметься Страшний Суд, оповідає вірним сьогоднішнє євангельське зачало (Мф. 25: 31-46).

Переповідаючи суть цього Новозавітного уривку, Блаженніший владика зауважив, що Господь на Страшному Суді скаже праведникам: «Усе, що ви зробили одному із цих братів Моїх менших [тобто людям], те зробили Мені» (Мф. 25: 40). Грішникам же Господь відкриє те, що усе, чого вони не зробили ближньому, того вони не зробили і для Самого Господа (див.: Мф. 25: 45).

Першосвятитель наголосив на важливості вчитися вибудовувати своє життя згідно із заповідями Божими.

«Коли ми вибудовуємо своє життя по заповідях Божих, то ми самі стаємо подібними до Бога. А що це означає? Це означає, що людина наповнюється почуттям справжнього щастя і блаженства, для якого Бог створив кожного із нас», – пояснив Предстоятель.

Підсумовуючи сказане, Блаженніший Митрополит Онуфрій побажав вірним «достойно провести час Святого Великого Посту і направляти свої стопи на шляхи заповідей Божих, які ведуть людину до Неба та спасіння у Христі».
Відео: https://youtu.be/RB4TIEhyxqE

2025-03-02 18:06
#ПроповідьПредстоятеля  Блаженніший Митрополит Онуфрій розповів про головний скарб, який людина покликана віднайти.

«Якщо людина знайде Бога, то вона знайшла для себе все», – про це сказав у своїй проповіді під час Літургії у Прощену неділю Блаженніший Митрополит Онуфрій.

За словом Першосвятителя, є вічний скарб, знайшовши який, людина буде щасливою і на землі, і на небі буде жити вічно.

«Цим вічним скарбом – багатим, красивим, світлим, радісним – є сам Бог. Бог є вмістилищем всякого блага. Якщо людина знайде Бога, то вона знайшла для себе все – і для земного життя, і для життя вічного», – зазначив він.

Архіпастир підкреслив, що перед Великим постом Свята Церква нагадує нам про це, тому що піст є той період, коли ми повинні шукати цього небесного скарбу.

«Ми повинні примирятися з Богом, відкривати свої серця і душі для того, щоб Господь оселився в нас і очистив нас від всілякої скверни», – сказав Блаженніший владика.

Митрополит Онуфрій побажав Божої допомоги, «щоб достойно провести цей час спасительного Великого посту, очистити себе від гріхів, від пороків і вмістити в собі той вічний Скарб, Яким є Бог, Який подарував людям спасіння у Христі Іісусі Господі нашому».

2025-03-02 19:18
#ПроповідьПредстоятеля  Піст – це не покарання, а можливість відновити зруйновану гармонію душі й тіла.

Ввечері під час Чину прощення Блаженніший Митрополит Онуфрій пояснив головну мету Великого посту та дав настанови, як його провести. 
Архіпастир нагадав, що праотці Адам та Єва згрішили в раю, порушивши заповідь про утримання.

«Відтоді гріх вийшов в природу людини і зруйнував ту розумну гармонію всіх тілесних і духовних сил, якими Бог обдарував її. Людина почала в собі ворогувати. Ця ворожнеча вийшла назовні, люди почали ворогувати один з одним і стали ворогами Бога», – пояснив він.

За словом Першосвятителя, гріх має властивість руйнувати саму людину, нищити та ганьбити її.

«Піст, утримання – це не покарання, це – дар Божий, дар вічного життя. Тому що через піст людина відновлює в собі зруйновану гріхом гармонію духовних і тілесних сил», – зазначив він.

Його Блаженство пояснив, як постувати правильно.

«Тілесно ми постуємо, коли ми утримуємося від певної їжі, коли ми дисциплінуємо себе в своєму фізичному житті, а духовно – коли утримуємося від злих почуттів, від злих думок, від злих бажань. Коли утримуватися і тілесно, і духовно, тоді в людині відновлюється божественна гармонія, і вона наповнюється миром і радістю», – наголосив Блаженніший владика.

Він також звернув увагу на важливість покаяння, яке знищує гріх, «вимиває його з людської природи» та є умовою прощення наших гріхів Богом.

«Щоб отримати прощення гріхів, щоб покаяння було ефективне для нас, ми повинні прощати ближнім ті гріхи, якими вони згрішили проти нас», – зазначив він.

Митрополит Онуфрій підкреслив важливість пам’ятати, що в період Великого посту «ми боремося не один проти одного, а проти князя тьми та його духів».

«Для того, щоб ми мали успіх у цій боротьбі, ми повинні примиритися один з одним, щоб у нас не було за спиною ще однієї війни. Тому що всяке розділення, яке стається чи всередині людини, чи в сім’ї, чи в державі, чи у світі, послаблює те, де воно має місце», – додав він.

Блаженніший Митрополит Онуфрій нагадав про молитовне правило на Великий піст, яке він благословив звершувати.

«Ми завжди в час Великого Посту приймали на себе невеликий молитовний подвиг. І в цьому пості благословляється читати по одній главі із Нового Завіту і робити по сім поклонів з молитвою Отче наш за мир в нашій державі. Для більш цілісного духовного розуміння благословляємо прочитати за піст Євангеліє від Іоанна, три Соборні Послання святого апостола Іоанна Богослова й Апокаліпсис (Одкровення) святого Іоанна Богослова», – сказав він.

«Нехай Господь допомагає кожному з нас достойно провести дні Святого Великого посту, щоб в радості, в мирі душевному зустріти великий празник Світлого Христового Воскресіння», – побажав Предстоятель.

In English.

2025-03-10 17:40
#ПроповідьПредстоятеля Через правильне вчення ми маємо можливість досягнути вічного життя і спасіння — Блаженніший Митрополит Онуфрій.

У своїй проповіді у Неділю Торжества Православ’я Блаженніший Митрополит Онуфрій розповів про історію перемоги Церкви над єрессю іконоборства та важливість збереження чистої Православної віри, повідомляє Інформаційно-просвітницький відділ УПЦ.

За словами Предстоятеля, Церква вела досить складну боротьбу з іконоборством. Навіть тоді, коли було відновлене іконошанування у Візантійській імперії і встановлене свято Торжества Православ'я, іконоборчі настрої ще зберігалися певний час. Причиною цього було неправильне розуміння окремими людьми Православної віри та те, що вони вважали ікону ідолом.

Блаженніший владика наголосив, що згідно із вченням Православної Церкви, ікону ні в якому разі не можна вважати ідолом.

"Ікона — це образ, і ми, поклоняючись образу, це поклоніння переносимо на первообраз", — зауважив Архіпастир.

Для кращого розуміння цього Його Блаженство навів такий приклад: якщо людина має при собі фотографію мами і цілує її, то ніхто не скаже, що фотографію ця людина рахує за маму. Усі розуміють, що фотографія нагадує їй маму і, цілуючи фотографію, вона немовби цілує саму маму.

Блаженніший Митрополит Онуфрій наголосив на важливості дотримання чистої Православної віри та зазначив, що Православна віра — це віра, якої навчили нас люди, які постилися, молилися та були великими подвижниками. Такі люди мали правильне розуміння Бога, і вони це розуміння передали нам.

Дотримання цього вчення дозволяє досягнути вічного життя і спасіння.

"Вчення — як дорога: якщо вона правильна, то досягнеш мети. Якщо вона неправильна, то будеш блукати і до мети не дійдеш", — сказав Предстоятель.

Його Блаженство також зазначив: 

"Ми молимося за всіх людей, хто помиляється, хто спотикається, щоб Господь всім дав зрозуміти істину і до пізнання істини прийти. Тому що без правильної віри неможливо угодити Богові. Не угождаючи Богові, неможливо спастися. А головна ціль людського життя — це спасіння".

На завершення Блаженніший Митрополит Онуфрій наголосив, що за час земного життя людина повинна приготувати себе до блаженної вічності, зробити себе здатною прийняти дар вічного життя і спасіння, "яке подарував нам Своїм Воплоченням, стражданням і Воскресінням Господь наш Іісус Христос, Якому від нас слава, честь і поклоніння, нині і в безконечні віки".

2025-03-16 15:31
#ПроповідьПредстоятеля Для людини, яка бачить Бога, будь-яке місце є Раєм.

У своєму слові у Неділю 2-гу Великого посту Блаженніший Митрополит Київський і всієї України Онуфрій розповів віруючим про подвиг свт. Григорія Палами, який захищав вчення Православної Церкви про нествореність Фаворського світла, та труди Печерських преподобних, які ще за свого земного життя сподобилися бути причасниками цього світла. Про це повідомляє Інформаційно-просвітницький відділ УПЦ.

Як зазначив Предстоятель, у XIV ст. з’явилося єретичне вчення стосовно світла, яке сяяло від Христа на горі Фавор під час подій Преображення (Див.: Мф. 17: 2; Мк. 9: 3; Лк. 9: 29). Прихильники цієї єресі учили про те, що це світло було створеним. Натомість, згідно із православним вченням, під час Преображення Господь Іісус Христос показав апостолам славу Свого Божества. Відповідно, Фаворське світло є проявом Божественної сили та слави і його слід розуміти як нестворену Божественну енергію (дію) або благодать Божу.

Його Блаженство наголосив, що це світло “завжди є, завжди існує, завжди просвітлює кожну людину, яка живе в цьому світі”. Також Архіпастир розповів, що проти єретеків, котрі були незгідні із православним вченням, виступив свт. Григорій Палама. Свт. Григорій до того, як стати ієрархом, жив на горі Афон і знав багатьох старців, подвижників, котрі сподоблялися великої честі побачити Бога у славі і на яких сяяло світло Божества.

За словами Блаженнішого владики, сам свт. Григорій був також причасником нествореного світла. І цьому великому святому вдалося посоромити лжевчення єретиків, а тому в Неділю 2-гу Великого посту ми вшановуємо його пам’ять.

Першосвятитель звернув увагу, що Бог являє Свою славу тим, хто не живе за своїми прихотями, а постує, молиться, подвизається, утримує себе від усякого зла і творить благо.

“Сьогодні Церква також згадує і прославляє преподобних отців наших Печерських, які були причасниками цієї великої тайни споглядання Божества, Божественного світла”, — сказав Блаженніший Митрополит Онуфрій.

“Коли ми читаємо про подвиги наших преподобних отців, то ми просто не можемо осягнути, як може людина замурувати себе в печері і там прожити багато років. Подвижникам давали споживати лише просфору і склянку води, а вони стільки років могли прожити”, — зазначив Предстоятель та додав, що якби ми себе зачинили у темне приміщення, як преподобні, то навіть і з достатньою кількістю їжі ми б не змогли там довго прожити через відсутність звичайного світла.

Натомість Печерські святі не мали потреби у звичайному світлі, оскільки, як зауважив Архіпастир, вони споглядали інше світло — світло Божества.

“Коли людина бачить Бога, то для неї будь-яке місце є Раєм. Де вона зустріла Бога, де вона прийняла Бога у свою душу, там для неї Царство Боже, там початок для неї райського блаженства”, — підкреслив Першосвятитель.
Докладніше.
Відео: https://youtu.be/tEZlfSZr5so

2025-03-31 14:30
#ПроповідьПредстоятеля Піст та молитва необхідні людині на будь-якому ступені духовної досконалості.

Піст та молитва є двома посохами, за допомогою яких ми підіймаємося на гору благодаті Святого Духа, а тому вони необхідні людині на усіх ступенях духовної досконалості. Про це Блаженніший Митрополит Київський і всієї України Онуфрій сказав у своїй проповіді у Неділю 4-ту Великого посту, повідомляє Інформаційно-просвітницький відділ УПЦ.

«Минула уже більша частина Великого посту. Кожен із нас намагався перебувати в утриманні, намагався стримувати себе від скоромної їжі, боротися зі своїми недобрими, злими почуттями, помислами, бажаннями, творити молитву по силі своєї можливості. І за допомогою посту і молитви ми хочемо піднятися на вищий ступінь духовної досконалості», — сказав Предстоятель.

Його Блаженство зауважив, що у Неділю 4-ту Великого посту Свята Церква вшановує пам’ять преподобного Іоанна Ліствичника, котрий жив у VI-VII столітті нашої ери та написав книгу «Ліствиця». У цьому святоотцівському труді описано, як слід вчиняти християнину, щоб підійматися по ступенях духовної досконалості.

Першосвятитель також додав, що про шлях духовної досконалості розповідає у Євангелії Сам Спаситель.

«Господь нам це пояснює у Своїй Нагорній проповіді, у якій Він називає блаженними тих людей, які йдуть по ступенях духовної доскональності й працюють над собою», — зазначив Блаженніший владика.

Пояснюючи зміст Заповідей блаженств, Архіпастир особливо звернув увагу на 7-му заповідь: «Блаженні миротворці, бо вони синами Божими назвуться» (Мф. 5, 9). За його словами, коли людина стає чистою серцем, що є попередньою заповіддю блаженства (див.: Мф. 5, 8), то вона стає вмістилищем благодаті Святого Духа і така людина примиряється з Богом.

«Поки ми грішимо, поки у нас серце нечисте, ми ворогуємо з Богом, ми цього не розуміємо і не визнаємо, але насправді це так і є. Тільки людина чистого серця стає миротворцем. Вона себе примиряє з Богом і, звичайно, така людина може примирити й інших з Богом, а також з іншими людьми. Нагородою для миротворців є те, що вони називаються синами Божими. Не рабами чи слугами, а синами Божими. А це найвища честь, яку людина може досягнути», — пояснив Блаженніший Митрополит Онуфрій.

У своєму слові Предстоятель також особливо наголосив, що на якому ступені духовної досконалості не була б людина, їй завжди необхідними є піст та молитва.

«Піст та молитва необхідні людині завжди, адже це є два крила, на яких ми підіймаємося вище і вище. Також молитву й піст можна назвати двома посохами, за допомогою яких ми сходимо на високу гору благодаті Святого Духа», — підкреслив Його Блаженство.

«Нехай Господь допомагає нам, дорогі брати і сестри, щоб ми кожен у свою міру, у своїх силах, не забували про те, що ми повинні бути духовно досконалими. Потрібно трудитися над цим, щоб підійматися сходинками духовної досконалості — від смирення до досконалої любові. Господь нехай допоможе нам достойно провести останні дні святого посту й з радістю зустріти велике свято Світлого і Преславного Воскресіння Господа Бога і Спаса нашого Іісуса Христа, Якому від нас слава, честь і поклоніння нині і в безкінечні віки», — побажав Першосвятитель.
Відео: https://youtu.be/QUnaRo0kRxM

2025-04-07 04:29
#ПроповідьПредстоятеля Духовна боротьба необхідна для відновлення образу Божого, пошкодженого у людині гріхом.

У своїй проповіді у Неділю 5-ту Великого посту Блаженніший Митрополит Київський і всієї України Онуфрій розповів, чому Церква нагадує у цей день про подвиг покаяння прп. Марії Єгипетської. Про це повідомляє Інформаційно-просвітницький відділ УПЦ.

Як зауважив Архіпастир, усі ми, живучи на землі, грішимо, а відтак у нас з’являються гріховні думки, нахили, пристрасті, котрі є нашими внутрішніми звірами. Цих внутрішніх звірів ми годуємо, продовжуючи вчиняти гріхи. Коли ж людина починає каятися, то ці звірі, не отримуючи гріховної поживи, розпочинають вчиняти бунт проти людини.

“Пристрасті починають мучити людину, яка хоче від них звільнитися. Вони також завдають шкоди і тим, хто живе поруч із такою людиною. І щоб не впасти у відчай, нам Церква пропонує образ покаяння преподобної Марії Єгипетської, яка перетерпіла це”, – сказав Першосвятитель.

Його Блаженство наголосив, що преподобна Марія багато років терпіла муки від гріховних побажань, терпіла вона і холод, і спеку, але Господь давав їй благодать і вона перемагала пристрасті.

“Нехай Господь молитвами преподобної Марії Єгипетської допомагає нам проводити дні посту у стриманні й боротьбі із собою, відсікати від себе гріхові бажання, почуття та помисли”, – побажав Його Блаженство.

Окремо у своєму слові Блаженніший Митрополит Онуфрій зазначив, що у цей день Свята Церква згадує пам’ять преподобних отців Звіринецьких, а також розповів про життя та подвиги преподобносповідника Філарета (Кочубея), який був ігуменом Звіринецької обителі та який сьогодні був прославлений у лику святих.

“Преподобний Філарет є молитовником цього святого місця. Він молиться за тих людей, які сюди приходять для молитви, для духовного удосконалення. І він молиться за наше місто, за наш край і за всіх людей”, – сказав Предстоятель.

За словами Блаженнішого владики, святі моляться за всіх, тому що вони не ділять людей за якимись категоріями. Розділяє всіх гріх, а Бог об’єднує людей. І святі, які уподібнюються Богу у Його милосерді та любові, також люблять людей і підносять молитви за всіх.

“Вони моляться, щоб грішник став праведним, а праведний щоб ще більше освятився. Такою є молитва святих”, – зазначив Першоієрарх.

Підсумовуючи сказане, Блаженніший владика наголосив на необхідності уподібнення святим та ведення духовної боротьби.

“Духовна боротьба необхідна людині для того, щоб вона у собі відновила образ Божий, пошкоджений гріхом”, – сказав Архіпастир і побажав, щоб Творець усім нам допомагав у терпінні не сходити з дороги покаяння та йти далі шляхом духовного життя.
На сайті.
Відео: https://youtu.be/9_OqPjsS4u4

2025-04-08 05:08
#ПроповідьПредстоятеля Пресвята Богородиця є Матір’ю не тільки Бога, а й всіх людей — Блаженніший Митрополит Онуфрій.

У своїй проповіді у свято Благовіщення Пресвятої Богородиці Блаженніший Митрополит Онуфрій розповів про цю величну подію та про життя Матері Божої до неї. Про це повідомляє Інформаційно-просвітницький відділ УПЦ.

Блаженніший владика наголосив на довгому очікуванні людством здійснення обітниці Божої про спасіння. “Після вигнання Адама із раю пройшло 5500 років, і цей день настав”, — зауважив Предстоятель.

Нагадавши про життя Пречистої Діви Марії у Єрусалимському храмі, Його Блаженство звернув увагу на духовну висоту, на яку Вона піднялася. Він згадав про “чистоту, смирення, доброту, кротість”, які були властиві Пресвятій Богородиці.

Предстоятель також розповів, що Богородиця була віддана заміж, не порушивши обітницю дівоцтва. Праведний Іосиф Обручник став для Богоматері “не мужем, а земним ангелом-охоронителем”.

Розповідаючи про подію Благовіщення, Його Блаженство зауважив, що ця розмова з Архангелом Гавриїлом була не першою для Пресвятої Богородиці. “Він багато разів з’являвся Пресвятій Діві в Ієрусалимському храмі”, — сказав Первосвятитель.

Блаженніший Митрополит Онуфрій також згадав про образи, які вказують на обрання Богом Пресвятої Діви Марії і Його пришестя на землю через Неї.

Як зазначив Предстоятель, Вона була “Ліствицею, Яка поєднала Небо і землю”. Архіпастир також навів образ старозавітної стамни, де тримали манну, якою Господь годував іудеїв у пустелі. Пресвята Богородиця стала “духовною Стамною, в Яку вмістився вічний Хліб небесного життя”.

Блаженніший владика побажав, щоб Матір Божа завжди покривала кожного із нас Своїм материнським покровом. Він додав, що Пресвята Богородиця є Матір’ю не тільки Бога, Який прийшов на землю, а й кожної людини. “Немає на землі людини, яка би була сиротою. Хоча вона може не мати матері і батька, але вона має Матір Божу, Яка є Матір’ю всіх людей”, — зазначив Його Блаженство.

Наостанок Блаженніший Митрополит Онуфрій побажав вірянам допомоги Божої у проведенні Великого посту, щоб духовно приготуватися “через покаяння, через молитву, через добрі діла до великого свята Воскресіння Господа Бога і Спаса нашого Іісуса Христа”.

На сайті.
Відео: https://youtu.be/oif46PpMWq8.

2025-04-14 04:19
#ПроповідьПредстоятеля Господь входить у земний Єрусалим для того, щоб ввести нас у Єрусалим Небесний.

У своїй проповіді на свято Входу Господнього до Єрусалима Блаженніший Митрополит Київський і всієї України Онуфрій розповів про те, чому це свято має важливе значення для нашого спасіння та чому навчає нас ця євангельська подія. Про це повідомляє Інформаційно-просвітницький відділ УПЦ.

Його Блаженство звернув увагу на слова, які виголошували люди, котрі зустрічали Спасителя у Єрусалимі: “Осанна! Благословен Грядущий в ім’я Господнє, Цар Ізраїлів!” (Ін. 12, 13). За словами Архіпастиря, у цих словах люди прославляли пришестя у світ Христа для спасіння роду людського.

Разом із тим, Блаженніший владика наголосив, що це пришестя було не єдиним. Господь прийде знову, але уже не для спасіння, а для звершення праведного суду.

“Звичайно, що ми наближаємось до того часу, коли Господь знову прийде. Ми вже недалеко від того часу. Але сьогодні люди мало говорять про це. Основна маса людей захоплена тим, щоб розбагатіти, щось від когось щось відняти, забрати. Люди гоняться за благами і славою світу цього, а про пришестя Господа для Страшного Суду ми не говоримо”, – зауважив Першосвятитель.

Розмірковуючи про Друге пришестя Христове, Блаженніший Митрополит Онуфрій знову нагадав євангельський опис подій сьогоднішнього свята. Цього разу він звернув увагу на відповідь Господа фарисеям, коли ті вимагали від Нього, щоб Він заборонив народу виголошувати славослов’я: “Коли вони замовкнуть, то каміння заголосить” (Лк. 19, 40), – сказав Господь.

Таким чином, як зазначив Першоієрарх, і зараз, хоча ми не говоримо про Друге Пришестя Христа, але замість нас волає каміння, тобто нежива природа. Так, Його Блаженство нагадав, що у світі зараз існує нестача прісної води та інших ресурсів, які необхідні людям для життя, а це є свідченням того, що наближається час, коли на землю прийде Господь і кожен з нас повинен розмірковувати над цим і готувати себе до зустрічі з Богом.

Предстоятель також зазначив, що ще повчально для нас у цій євангельській події є те, що Господь входить у Єрусалим для того, щоб завершити подвиг спасіння роду людського: розіп’ятися, померти на Хресті, зійти у пекло і преславно воскреснути із мертвих.

“Через своє Воскресіння Господь знову людині повертає втрачений рай”, – наголосив Блаженніший владика та додав, що таким чином Господь іде у земний град Єрусалим для того, щоб ввести нас у Єрусалим Небесний.

Також Архіпастир підкреслив, що повчальним для нас є і те, що Господь в’їжджав до Єрусалима, сидячи саме на вісляті.

“Ми йдемо до Небесного Єрусалима, і для нас важливо, щоб ми йшли цією дорогою не на колісниці людської гордині, а щоб ми йшли на вісляті. Господь міг взяти білих коней, міг взяти все що завгодно і входити зі славою, але Він сів на вісля. Це образ смирення. І у Небесний Єрусалим гордий не може війти. В цей Єрусалим треба входити на смиренні і через смирення”, – сказав Першосвятитель та побажав віруючим через привчання себе до терпіння ближніх та смирення перед Богом готувати себе до вшестя у Небесний Град і бути спасенними у Христі Іісусі, Господі нашому.
Відео: https://youtu.be/s3dgt_C8QOw
На сайті.

2025-04-17 08:57
#ПроповідьПредстоятеля Таїнство Євхаристії – це головне свідчення жертовної любові Бога до людини – Блаженніший Митрополит Онуфрій.

У Великий Четвер, під час богослужіння в храмі преподобного Агапіта Печерського у Києво-Печерській Лаврі, Блаженніший Митрополит Онуфрій у своїй проповіді наголосив на глибокому значенні таїнства Євхаристії. 

Першосвятитель підкреслив, що Євхаристія є не лише спогадом про Тайну Вечерю, але й головним свідченням Божественної любові. Він нагадав слова Спасителя: «Хто не буде їсти плоті Сина Людського і пити Його Крові, той не матиме життя вічного». 

Ці слова, зазначив Блаженніший владика, нагадують нам про те, що через Святе Причастя ми приймаємо в себе «залог вічного життя й обоження».

«Господь дав нам Своє Божественне Тіло під виглядом хліба, а Кров — під виглядом вина, щоб зробити нас причасниками Божества», — сказав Його Блаженство. 

Він пояснив, що приймаючи Тіло і Кров Христові, ми єднаємося з Ним, стаємо частиною Його Церкви та отримуємо силу для духовного зростання.

Митрополит Онуфрій закликав вірян з благоговінням і покаянням приступати до таїнства Євхаристії, щоб відчути всю глибину Божественної любові та отримати благословення для життя земного та вічного.
Відео.

2025-04-18 19:14
☦️Із Собою на Хресті Господь розіп’яв усі наші гріхопадіння — #ПроповідьПредстоятеля у Велику П’ятницю.

Протягом тридцяти трьох з половиною років Господь у різних формах, різними шляхами служив людям, щоб усім нам дарувати благодать Спасіння. Сьогодні ж Свята Церква згадує найтрагічнішу сторінку Відкупительного подвигу Господа — розп’яття і смерть на Хресті, зняття бездиханного Тіла Спасителя із Хреста та Його погребіння. Про це Блаженніший Митрополит Київський і всієї України Онуфрій сказав у своєму слові після чину винесення Святої Плащаниці на вечірній у Велику П’ятницю, передає Інформаційно-просвітницький відділ УПЦ.

Як зазначив у слові проповіді Першосвятитель, сьогодні наш Божественний Відкупитель помирає ганебною смертю, щоб нас визволити від тієї ганьби, у яку ми себе вкинули через свої гріхопадіння, і сьогодні Господь погрібається у малому гробі, щоб нас звільнити від тих оков, у які закували нас гріх та диявол. Смерть Христова на Хресті — це найтрагічніша сторінка Його спасительного подвигу, але із Собою на Древі Хресному Спаситель розпинає усі наші гріхи та провини.

«Багато людей не розуміли цієї Божественної любові, якою Господь огорнув усе людство, і те приниження, яке Господь заради нас терпів. Люди уявляли собі Месію іншим, і багато людей спокушалися, відходили від Спасителя», — зауважив Архіпастир та додав, що той натовп народу, який декілька днів тому кричав Месії «Осанна!», сьогодні уже вимагає Його розп’яття.

Блаженніший владика підкреслив, що до Голгофи зі Спасителем дійшло зовсім небагато людей, та пригадав подвиг праведних Іосифа Аримафейського та Никодима. Двоє цих людей займали високий статус у суспільстві, вони були членами Синедріону, але, разом з тим, вони були таємними учнями Іісуса. У найскорботніші часи для Господа двоє цих таємних учнів відкрито проявили свою любов до Нього і віддали останню шану Тілу померлого Христа. Такий прояв любові до уже померлого Господа міг не пройти безслідно, адже ті, хто убили Самого Христа, могли також покарати смертю і Його послідовників, але Іосиф з Никодимом досконалою любов’ю до Бога перемогли людський страх. Іосиф пішов до Пілата просити Тіло Іісусове та отримав від того дозвіл поховати Його. Никодим взяв участь у погребінні нашого Спасителя та приніс для цього дорогоцінну суміш смирни та алоя. Саме ж поховання відбулося у новому гробі, який раніше для себе підготував праведний Іосиф.

Його Блаженство зауважив, що мало хто був би готовим на такий подвиг віри, але ми, хоч і не є такими героями духу, як праведні Іосиф та Никодим, повинні у своєму житті старатися також виконувати певний подвиг та нести той хрест, який Господь покладає на кожного з нас.

«Ми грішимо, і Бог, бажаючи нас виправити, попускає нам скорботи, хвороби, труднощі в житті. Ось це все становить наш життєвий хрест, — зазначив Предстоятель і наголосив: — Тяжкість хреста у кожного своя, але той хрест, який Бог покладає на кожну людину, ми повинні нести безропотно, з подякою Творцеві й, пронісши його через усе своє життя, зійти з цим хрестом на Голгофу, тобто на вершину великої віри та великої любові до Бога, і там на цьому хресті розіп’ястися».

Підсумовуючи своє слово, Блаженніший Митрополит Онуфрій побажав віруючим Божої допомоги у звершенні земного подвигу хрестоносіння та підкреслив, що той, хто співрозпинає себе Христу, стає також і співпричасником тієї слави, у якій Господь перебуває на Небі і до якої закликає усіх нас.

2025-04-19 13:18
🙏Нині надзвичайний подвиг приниження Христа поєднався із переможною славою — #ПроповідьПредстоятеля у Велику Суботу.

Велика Субота нагадує нам про надзвичайний подвиг смирення Господа Іісуса Христа. Сьогодні Спаситель, як і всі люди до Його Відкупительного подвигу, зійшов душею у пекло, але там Він сяйвом слави Свого Божества зруйнував силу адову. Про це сказав Блаженніший Митрополит Онуфрій у своїй проповіді у Велику Суботу, повідомляє Інформаційно-просвітницький відділ УПЦ.

“Щоб визволити людину від влади гріха, вихопити її з обіймів смерті, Господь приходить на землю і приймає на себе людську плоть”, — зазначив Архіпастир та додав, що у Христі назавжди поєдналися Божественна та людська природи. Божественне єство було нерозлучним із людським єством у Христі навіть після Його смерті. А тому коли душа Спасителя зійшла в пекло, куди сходили душі усіх людей, які помирали до часу Його спасительного подвигу, то пекло зруйнувалося від Божественної слави Відкупителя.

Як зауважив Предстоятель, Господь зруйнував ад і вивів звідти тих праведників, які у своєму житті жили вірою у Христа Грядущого. Таким чином надзвичайний подвиг смирення Спасителя перейшов у Його переможну славу, причасниками якої першими стали Адам і Єва та всі праведники, які жили до пришестя Христового. Після Воскресіння із мертвих наш Відкупитель дав змогу отримати цю радісну славу всьому людству. І кожна людина може стати причасною до цієї слави та любові Божої, якщо вона відкриває себе для нашого Творця через любов до Нього.

“Любов до Бога виражається у тому, що ми живемо у священних Божественних законах любові. І людина, яка дійсно так живе, сама стає любов’ю”, — сказав Першосвятитель та побажав віруючим жити у Законі Любові та дочекатися Найсвітлішого Свята Воскресіння Христового.
Відео: https://youtu.be/aa2ldo2EFC8

2025-04-28 05:36
#ПроповідьПредстоятеля Як у людині народжується спасительна віра?

У своїй проповіді у Фомину неділю Блаженніший Митрополит Київський і всієї України Онуфрій розповів віруючим, як слід вибудовувати свою віру у Творця. Про це повідомляє Інформаційно-просвітницький відділ УПЦ.

Згадуючи про події Фоминої неділі (Ін. 20: 19-31), Його Блаженство зауважив, що невір’я апостола Фоми перетворилося у велику віру через дотик до ран Воскреслого Спасителя.

«Господь похвалив цю віру, але сказав, що ще більше блаженні будуть ті, хто не бачив Спасителя, але увірував у Нього», — зауважив Архіпастир.

За словами Блаженнішого владики, усі люди, будучи творінням Божим, мають певне спілкування зі своїм Творцем.

«Є такі люди, які свої відносини з Богом вибудовують на священних Божественних законах. І від такого спілкування з Творцем у них народжується, утверджується, зростає спасительна віра. А є люди, які вибудовують свої відносини з Богом на інших засадах, на своїй гордині, на своїх людських принципах. Навіть ті люди, котрі називають себе атеїстами та борються проти Бога, вони також мають досвід богоспілкування, але цей досвід не народжує спасительної віри», — наголосив Першосвятитель.

Також Блаженніший владика звернув увагу, що Господь Іісус Христос, прийшовши у світ, дарував інші засоби богопізнання, одним із яких було явлення чудес. Втім набагато вище Бог цінує ту віру, яка є плодом розумних зусиль людини вибудовувати своє життя на священних Божественних законах.

«У процесі творіння волі Божої у людини з’являється, зростає, зберігається і удосконалюється спасительна віра. Тому Господь хвалить більше тих людей, які не бачили Його очима фізичними і які не доторкнулися до Нього своїми руками», — сказав Предстоятель та додав, що такі люди доклали більше зусиль та самопожертви, аніж ті, хто удостоївся великої честі бачити Спасителя.

«Ми молимося, щоб Господь укріпив нашу віру. Віра робить людину сильною. Віра допомагає людині долати всі труднощі земного життя. І та людина, яка має сильну віру, віру серця, віру, котра народжується від виконання Божественних законів, вона здолає всі труднощі, які зустрічатимуться на земному шляху, і досягне вічного спасіння на небі у Христі Іісусі, Господі нашому», — підкреслив Блаженніший Митрополит Онуфрій.
Відео: https://youtu.be/gSGJMsqId4A
На сайті.

2025-05-04 18:09
#ПроповідьПредстоятеля Кожній християнці слід уподібнюватися святим мироносицям.

У своїй проповіді у Неділю 3-тю після Пасхи Блаженніший Митрополит Київський і всієї України Онуфрій розповів віруючим про подвиг святих жон-мироносиць, яких сьогодні молитовно вшановує Церква, та привітав православних вірянок із сьогоднішнім святом. Про це повідомляє Інформаційно-просвітницький відділ УПЦ.

За словами Його Блаженства, День святих жон-мироносиць традиційно вважається жіночим днем для віруючих людей.

«Кожній жінці варто намагатися бути схожою на святих мироносиць, адже їй слід любити Бога, служити Богу, а також служити своїй сім’ї, любити свого чоловіка, своїх дітей та виховувати їх у страсі Божому та вірі», — підкреслив Архіпастир.

Блаженніший владика також відзначив, що бувають у сім’ях ситуації, коли дружині здається, що її чоловік не є таким, яким вона бажала б, щоб він був. Внаслідок цього виникають спокуси розлучень та розпаду сімей. Утім таким спокусам слід протиставляти приклад святих жінок-мироносиць, одна із яких, Іоанна, була дружиною домоправителя Ірода Хузи — чоловіка, який міг не увірувати у Христа. Попри це свята Іоанна уміла розумно поєднати вірність Спасителю із тим, щоб бути хорошою дружиною Хузи.

Вітаючи православних жінок із їхнім святом, Блаженніший Митрополит Онуфрій також звернувся до чоловіків та закликав їх уподібнюватися праведним Іосифу та Никодиму, пам’ять яких сьогодні також вшановує Свята Церква. Іосиф та Никодим, хоча й були членами Синедріону, але, разом з тим, вони були таємними учнями Іісуса. У найскорботніші часи для Господа вони двоє проявили неймовірну мужність та відкрито заявили про свою любов до Спасителя, віддавши шану Його бездиханному Тілу.

«Нехай Господь укріпляє всіх нас і допомагає нам бути кращими, уподібнюватися до святих та бути причасниками того вічного блаженства, яке Господь дарував світу через Свої Воскресіння», — побажав Першосвятитель.
Відео: https://youtu.be/hXJe-Jnv8lQ
На сайті.

2025-05-06 17:45
#ПроповідьПредстоятеля Ми просимо Георгія Побідоносця укріпити наших воїнів – Блаженніший Митрополит Онуфрій.

У своїй проповіді в день пам’яті великомученика Георгія Побідоносця Блаженніший Митрополит Онуфрій розповів, що святий є покровителем воїнства – не тільки земного, але й всіх людей, які ведуть духовну боротьбу проти диявола. 

«Ми молимося великомученику Георгію Побідоносцю як покровителю воїнства, щоб він укріпив наших воїнів у перемозі над супротивником», – сказав Архіпастир.

За словом Першосвятителя, святий Георгій не тільки допомагає воїнам на полі бою, він також є покровителем для тих, хто веде духовну боротьбу з дияволом, що є «сіятелем всякої неправди, обману і зла».

«Він допомагає людям бути переможцями у цій важкій боротьбі, – зазначив Предстоятель. – Ми просимо, щоб святий Георгій Побідоносець і нам допоміг перемогти диявола, перемогти тих, хто воює проти нас, щоб на нашій землі запанував мир», – підкреслив він.

Його Блаженство висловив сподівання, що тоді всі християни зможуть «жити в любові один до одного і до Бога, прославляти Його своїм життям, своїми устами і думками та сподобитися бути наслідниками тієї благодаті, яку Господь приніс на землю Своїм преславним Воскресінням».

Дивитися проповідь повністю.
На сайті.

2025-05-11 18:19
#ПроповідьПредстоятеля Через вдячне терпіння скорбот ми можемо досягнути чистоти великих подвижників.

Хвороба може компенсувати для людини нестачу покаяння. Про це Блаженніший Митрополит Київський і всієї України Онуфрій сказав у своїй проповіді у Неділю про розслабленого, повідомляє Інформаційно-просвітницький відділ УПЦ.

За словами Першосвятителя, євангельське читання цього дня (Ін. 5: 1-15) дає нам зрозуміти, що хвороби можуть посилатися нам за наші гріхи.

«Бувають рідкісні випадки, коли Господь попускає хворобу не за гріх, а задля прояву Слави Божої, як це було зі сліпонародженим (Ін. 9: 1-38). Втім ми частіше хворіємо через свої гріхи», — сказав Блаженніший владика.

Архіпастир зазначив, що хвороба може бути корисною для людини, адже, по-перше, вона навчає не грішити, тобто спонукає людину припинити гріхи, напоумлює людину; по-друге, якщо людина не змінює свого життя, хвороба стає для неї способом очищення і вона доповнює нестачу покаяння.

«Багато чого є повчального у сьогоднішній євангельській історії, але нам слід з неї взяти такий урок: коли ми хворіємо, то найперше ми повинні каятися перед Богом», — підкреслив Предстоятель.

Блаженніший Митрополит Онуфрій також звернув увагу, що хвороби та скорботи є особливо актуальним засобом очищення для християнина у наш час, та додав, що «через вдячне терпіння скорбот віруючі удостоюються такої чистоти, якої досягали ті великі подвижники, котрі суворими постами й молитвами догоджали Богу».

«Таким чином, хвороби й скорботи — це наш хрест, яким ми очищуємо себе від гріхів та готуємо себе для вічного спасіння на Небі», — зауважив Першосвятитель.
Відео: https://youtu.be/a9nBpVvurqU
На сайті.

2025-05-16 18:36
#ПроповідьПредстоятеля Смиренна людина є носієм Божої сили.

У своїй проповіді у день пам’яті преподобного Феодосія Печерського, розповідаючи про життя цього подвижника, Блаженніший Митрополит Київський і всієї України Онуфрій звернув особливу увагу на чесноту смирення святого Феодосія. Про це повідомляє Інформаційно-просвітницький відділ УПЦ.

Як зазначив Його Блаженство, смирення збагатило преподобного Феодосія Божественною благодаттю.

«Сьогодні світ такий, що він не розуміє, що таке смирення. Люди смирення рахують слабкістю, а тому людина, яка смиряється, вважається слабкою. Але смирення — це не є людська слабкість. Смирення — це високе мистецтво привести свою неміч людську під покров всесильної Божої благодаті. Смиренний має своїм Прихистком і своїм Заступником Бога» , — підкреслив Першосвятитель.

«Та людина, яка може себе смирити, яка прагне себе смиряти перед Богом, вона стає носієм Божої сили, не своєї, а Божої сили, яку ніхто і ніщо не може перемогти» , — додав Блаженніший владика.

Блаженніший Митрополит Онуфрій побажав, щоб Господь кожному допомагав у свою міру трудитися над тим, щоб смирятися перед Богом і смирятися один перед одним, і тоді, за словами Архіпастиря, ми будемо хоч у невеликій мірі схожими на преподобного Феодосія і матимемо надію на вічне спасіння у Христі.
Відео: https://youtu.be/-xzvQra1vBI
На сайті.

2025-05-19 06:32
#ПроповідьПредстоятеля Православна віра є найціннішим скарбом, довіреним нам Богом.

Коли людина знає істину й поклоняється Богові, вона стає сосудом благодаті, яка втамовує будь-яку спрагу й голод душі. Про це Блаженніший Митрополит Київський і всієї України Онуфрій сказав у своїй проповіді у Неділю 5-ту після Пасхи, повідомляє Інформаційно-просвітницький відділ УПЦ.

Розмірковуючи над євангельським зачалом (Ін. 4: 5-42) про самарянку, яке сьогодні читалося за Літургією, Блаженніший владика зауважив, що у ньому є багато корисних повчань, серед котрих особливо виділяються слова Спасителя про поклоніння Богу.

«Господь сказав про поклоніння Богові, що Бог є Дух і ті, хто Йому поклоняється, мають поклонятися духом й істиною», — зауважив Архіпастир.

Предстоятель підкреслив, що перед Богом має вклонятися все людське єство — не лише тіло, а й дух. Також, за його словами, для того, щоб наше поклоніння було приємне Богові, ми повинні знати, Хто такий Бог — а це й означає поклонятися Творцю в істині.

Першосвятитель наголосив на необхідності збереження тієї віри, яку передали нам святі апостоли, святі отці, і яка робить наше поклоніння благоприємним перед Богом.

«Коли людина знає істину, знає Бога, і Йому поклоняється, то вона стає посудиною, здатною вмістити у собі ту воду, яку Бог приніс на землю, тобто благодать Святого Духа. Коли ж благодать Святого Духа входить у людину, то вона втамовує будь-яку спрагу й голод душі, який може бути в людини. У тому числі навіть фізичний голод, тому що Господь сказав, що не єдиним хлібом буде жити людина, а всяким словом, яке виходить із Божих вуст. І та людина, яка сподобляється бути сосудом Божественної води, вона сама стає джерелом, яке тече в вічне життя. Тобто сама ця людина йде у вічне життя, яке Господь приготував для тих, хто любить Його», — зауважив Блаженніший Митрополит Онуфрій.

Підсумовуючи своє слово, Блаженніший владика побажав усім берегти чистоту православної віри, адже саме віра є основою і головною річчю у ділі нашого спасіння.
На сайті.
Відео: https://youtu.be/fm_rfaT2SBM

